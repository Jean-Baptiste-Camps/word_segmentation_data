
PATROLOGIAE TOMUS XCVIII.

BEATI CAROLI MAGNI IMPERATORIS

TOMUS SECUNDUS.


PARISIIS EXCUSUS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1851


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XCVIII.
OPERUM

BEATI CAROLI MAGNI IMPERATORIS



TOMUS SECUNDUS.
VENEUNT DUO VOLUMINA 16 FRANCIS GALLICIS.

PARISIIS EXCUSUS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1851


Volume title page
SAECULUM NONUM. CAROLINI SCRIPTORES QUI IN ECCLESIA LATINA FLORUERE.

B. CAROLI MAGNI

IMPERATORIS

OPERA OMNIA

JUXTA EDITIONES MEMORATISSIMAS BALUZII, PERTZII, CAJETANI CENNII, RECENSITA ET NUNC PRIMUM IN UNUM COLLECTA. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SECUNDUS
CONTINENS B. CAROLI MAGNI CAPITULARIA ET PRIVILEGIA. VENEUNT DUO VOLUMINA 16 FRANCIS GALLICIS.

PARISIIS EXCUSUS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1851


ELENCHUS HUJUS TOMI NONAGESIMI OCTAVI.


BEATUS CAROLUS MAGNUS, IMPERATOR AUGUSTUS.
OPERUM OMNIUM PARTIS PRIMAE CONTINUATIO, SEU CODICIS DIPLOMATICI SECTIO TERTIA.---MONUMENTA DOMINATIONIS PONTIFICIAE, SIVE CODEX CAROLINUS. 	9
Epistolae Romanorum pontificum Gregorii III, sancti Zachariae, Stephani II, Pauli I, pseudopapae Constantini et Adriani I. 	64
Provinciale vetus, sive Ecclesiae universae provinciarum notitia. 	457
Liber Censuum genuinus. 	475
Epistolae de papa Leone ad imperatorem Carolum missae. 	517
Privilegium Ludovici imperatoris de regalibus confirmandis papae Paschali. 	579
Exemplum privilegii Ottonis imperatoris de regalibus beato Petro concessis. 	603
Exemplum privilegii Henrici imperatoris de regalibus beato Petro concessis. 	625
Cartula comitissae Mathilde. 	659
Rudolphi I Caesaris Augusti Epistolarum libri tres. 	701
OPERUM OMNIUM PARS SECUNDA.---SCRIPTA. 	993
Sectio prima.---Epistolae. 	Ibid.
Sectio secunda.---Libri Carolini quatuor. 	941
Sectio tertia.---Carmina. 	1349
APPENDIX AD OPERA OMNIA BEATI CAROLI MAGNI.---CAROLINA, SIVE VARIA AD CAROLI MAGNI GESTA, CULTUM, FAMAM ET LAUDES PERTINENTIA. 	1357
Sectio prima.---Liturgica. 	Ibid.
Sectio secunda.---Historica. 	1369
Sectio tertia.---Poetica. 	1433
Addenda ad beati Caroli Magni diplomata authentica quae ad partes Italiae spectant. 	1447





Main volume text




[OPERA OMNIA CAROLI MAGNI.]



B. CAROLI MAGNI IMPERATORIS CODICIS DIPLOMATICI SECTIO TERTIA. MONUMENTA DOMINATIONIS PONTIFICIAE, SIVE CODEX CAROLINUS.
(Juxta Cennii editionem.)




[Col. 0009]
Epistola dedicatoria. EMINENTISSIMO AC REVERENDISSIMO DOMINO D. DOMINICO PASSIONEO S. R. E. PRESBYT. CARDD. PRIORI TIT. S. LAURENTII IN LUCINA, SEDIS APOST. BIBLIOTHECARIO, SUMMO PONTIFICI A LITTERIS BREVIBUS.

Romanorum pontificum litterae ad Francorum reges Pippinum et Carolum Magnum de maximis incrementis quae apostolicae sedis dominatui per eosdem accessere, et Rudolphi regis Romanorum epistolae de imperatoria majestate Romanique imperii praecipuis rebus, demum aliquando prodeunt in lucem, DOMINICE CARDINALIS EMINENTISSIME, te assertore, te patrono. Illas quidem ab Ecclesiae Annalium parente tandiu tamque inutiliter conquisitas Gretserus post ejus mortem emisit. Quas vero emisit? nempe exscriptas negligenter, licenter emendatas, inopportune comptas, uno verbo alias ab autographo Vindobonensi, sive a Codice illo genuino, qui ab auctore Carolo Magno nomen mutuatus, Carolinus nuncupatur. Quamobrem Lambecius easdem improbatas ac semirefectas commisit prelo, tametsi labori immortuus non vulgavit. Tertio demum ex autographo exceptas, numerisque omnibus absolutas, a Gentiloto, qui Lambecii curam minus exactam deprehendit, Felicitati tuae paratas fuisse crediderim. Cum enim tibi, aliis pro sancta sede muneribus gloriose perfuncto, legatio ad Caesarem decreta fuit, postquam Gentilotus obierat supremum diem, tu, EMINENTISSIME CARDINALIS, qui alibi viros principes litteratosque omnes praeclaris excelsi animi tui dotibus tibi devinxeras, Viennae gratiam Caesaris iniisti. Quare omnium ordinum augustae illius sedis familiaritate utens, non modo eventus omnes Carolini Codicis discere, sed Lambecii et Gentiloti conatus solerter expeditos consequi, quod sane magnum ac singulare est, potuisti. Rudolphi vero epistolas a Seyfrido abbate Zweytalensi collectas, Lambecio incompertas, ab aliis temere vocatas in dubium, tute, in monasterii Zweytalensis Tabulario deprehensas summaque cum fide descriptas Vienna in Urbem redux tecum attulisti. Utrumque autem codicem, et Carolinum juxta veram autographi Vindobonensis lectionem, et Rudolphinum ineditum, insigne amoris tui erga Romanam Ecclesiam monumentum, vix Romam, ad rerum praeclare gestarum praemium, evocatus edidisses, nisi assiduis ministerii occupationibus magnae tuae cogitationis vota distinere ad hunc usque diem coactus esses. Nosti enim optime, duobus hisce cardinibus Ecclesiae dominatus originem, incrementa, perennitatem; certamque indolem, ac fines certos Romani imperii versari; nosti huc, veluti ad Lydium lapidem, opiniones hallucinationesque aliorum alias admotum iri: ac demum nosti, te Romanae Ecclesiae adeoque beati Petri successorum dominationem supremam Romae caeterisque in suis ditionibus, ab ipsa origine, quod Baronius non potuit, extra omnem aleam positurum. Ea propter me, quasi socium laboris adhibere non dedignatus, ut tale tantumque obsequium sanctae sedi una tecum praestarem voluisti. Ego vero admirabilis tuae mentis praesidio fultus, praeterea copia documentorum ex celeberrima tua bibliotheca munitus, magna cum alacritate per sententiarum et rerum barbariem abdita pontificum et regum penetralia ingressus, nudam inde veritatem elicui, unde eruditi nostrorum temporum scriptores, inofficiosa Gretseri editione freti, tam multa ex sensu suo depromere non sunt veriti. Quanta hinc accessio, EMINENTISSIME CARDINALIS, egregiis tuis laudibus fiet? Fallax quidem certe non fuit praeclara illa de te opinio, cum Gallia, Belgium, Hollandia nullodum publico sanctae sedis munere fungentem suspexere; cum doctores Sorbonici virique illustriores e congregatione sancti Mauri, ac prae aliis Mabillonius et Montefalconius, florentem aetatem tuam admirabantur; cumque [Col. 0011] iidem ac praestantes alii viri eam meritis ornatam praeconiis posteritati mandabant. Res enim praeclare gestae in variis diuturnisque muneribus pro sancta sede susceptis, gloriam tibi compararunt nullo unquam tempore inter homines morituram. At nunc denique jus suum sanctae sedi, atque ea quae magni principes beato Petro ejusque successoribus pro mercede animarum suarum sunt elargiti, singulari atque ineluctabili ratione asseruisse, id vero ad immortalem quoque gloriam in coelis, quae unice appetenda est, felicem tibi aditum patefaciet. Hanc equidem post longam annorum seriem tibi ominor, sub cujus auspicio quidquid, pro exiguae meae mentis acie, tuis hisce monumentis adjeci, in lucem prodit,


EMINENTIAE TUAE,


Humillim. et obsequentiss. servus cliensque addictissimus CAJETANUS CENNIUS.




[Col. 0011]
PRAEFATIO.

[Col. 0011A] I. Cum celeberrimus jurisconsultus Janus Vincentius Gravina Romani majestatem imperii usque ad Augustulum persecutus esset, haec pauca adjecit in fine, (de Rom. imp. lib. singular., cap. 50): »De variatione autem ipsius a Carolo Magno, et a Germanici regni mistura, si vita et facultas dabitur, peculiari tractatione disseremus.« Et vita et facultas defuisse videntur: nihil enim ab eo scriptum reperitur de imperatoria majestate, quae post annos 325 in Carolo Magno revixit. Quod ille non potuit, jurisconsulti Germanici uberrime praestiterunt: nam, Struvio et Monzambano seu Puffendorfio facem praeferentibus, nova in dies volumina emittunt in lucem de jure publico imperii Romano-Germanici. Fundamenta, quibus inhaereant, a Goldasto et Lunigio suppeditantur, [Col. 0011B] quae cujusmodi sint, audiendum ab eorumdem uno, Petro nimirum Ludewig (Reliq. ms. Dipl., tom. I, praef., § 33 et 39) veritatis teste integro, hac in re. Loquens iste auctor de falsis ac suspectis diplomatibus: »Utinam, inquit, effugerent hanc notam volumina Goldasti atque Lunigii in tanto tamque utili diplomatum apparatu!« Ac de utroque singillatim: »Id potius agit (Lunig.) ut omnia conferciat sine discrimine et selectu.« De Goldasto autem: »Altera fere pars commentitia et falsa . . . Merito desideratur in eo selectus et ars secernendi vera a falsis. Hinc ex eo laudata diplomata fidei sunt suspectae.« Quamobrem Baronius, Pagius atque omnes eruditi, ne Muratorio quidem excepto, putidissimos illos fetus prae aliis rejiciunt, scilicet Legem regiam seu constitutionem [Col. 0011C] Adriani, qua Carolo Magno conceduntur anno 774 tam multa ab omni fide abhorrentia (Goldast, Const., imp., tom. I, pag. 16; Lunig., Cod. It. Dipl., tom. I, pag. 1); Leonis VIII, pseudo-pontificis decretum, quo ipse una cum senatu P. Q. R. incredibilia concedunt Ottoni I anno 963 (Lunig. ibid., p. 3, et Spic. eccl. cont. 11, pag. 66); Senatusconsulta duo, per quae ab iisdem permittuntur Ottoni electio Romani pontificis, investiturae episcoporum, et omnia temporalia sanctae sedi donata a regibus et imperatoribus restituuntur, historia omni reclamante (Goldast., Const. imp., tom. I, pag. 221 seq.; Lunig., Cod. It. Dipl., p. 6, Spic. eccl., p. I, p. 139); et Ottonis III constitutionem qua patrimonium Ecclesiae constituitur certis ex civitatibus; donatio Constantini [Col. 0012A] confirmata dicitur a Carolo Magno; eademque declaratur supposititia (Goldast., ibid., pag. 226; Lunig. ibid., p. 7, et Spic., p. 140).

II. Infirmis adeo fundamentis, seu potius eorum ruderibus, nam prorsus excisa esse neminem latet, juris publici assertores inhaerent. Ponunt primo (Struv., Syntagm. J. P. imp. Rom. Germ., § 3, p. 4) imperium Romanum a Carolo Magno acquisitum, deinde ab Ottone Magno denuo vindicatum, perpetuoque jure cum regno Germanico ita conjunctum, ut et nomen suum in istud transtulerit. Post haec in plures periodos imperium ita excogitatum dividunt: 1. ab Ottone Magno ad Henricum IV, Germaniae regem; quo tempore ab Ottone et successoribus, more Carolingiorum, summum imperium in pontifices, senatum [Col. 0012B] P. Q. R. et sanctae sedis patrimonium, absque Romanorum pontificum contradictione, exercitum esse contendunt. 2. Alteram periodum ad Friderici II obitum an. 1250 perducunt. 3. Hinc coepisse aiunt funestum Germaniae interregnum 23 annorum, a cujus initio ad Auream bullam Caroli IV, per annos amplius centum, ad 1356 tertiam periodum ducunt. Secundam et tertiam periodum imperio infaustam depingunt: nam labefactatum aiunt imperium illud summum a sancto Gregorio VII, at nonnisi Caroli V aetate pontificem agnosci coeptum Romae, Romanique territorii dominum, contendunt: ac tempore interregni septemviralem senatum coepisse, una cum Germaniae principum potestate, et Caesaris auctoritatem tam in saecularibus quam ecclesiasticis magis magisque [Col. 0012C] labefactatam esse autumant. Insequentibus periodis agunt de imp. Germanici majestate tum Aurea bulla, tum scriptis aliis legibus firmata, quas minime ad rem nostram facientes volens ac lubens praetermittam. Secus est de prioribus tribus; quae, quia suppositionibus tum relatis, tum aliis pluribus minoris notae nitentes, imperii Occidentalis redivivi falsam indolem obtrudunt, Romanorum pontificum, regumque, atque imperatorum testimoniis repugnantibus, aequa trutina pensandae mihi erunt adversus Italum scriptorem magni nominis, qui tanto cum Italicae juventutis incommodo suppositionum, quas fatetur et rejicit, sententiam fere omnem amplectitur: praeterea una cum jurisconsultis Germanicis monumenta certa, queis imperii vera indoles et dominium sanctae [Col. 0013A] sedis extra omnem aleam ponuntur, in dubium vocat aut falsi arguit.

III. Pergratum id illis accidisse fidem faciunt immensa hujusmodi librorum et tractatuum copia, qua fere obruimur, post edita Italicarum Antiquitatum sex magna volumina, et minora duodecim Annalium Italiae, quae suum etiam in idioma transtulerunt, ut latius paterent atque intellectu faciliora cuique essent in iis contenta; necnon aliquis ejusmodi conatus Italo eidem auctori dicatus adversus apostolicae sedis dominium, ex editis iis voluminibus expressus. Tantam ego licentiam si vellem compescere, aquam tunderem. Id tantummodo nitendum mihi esse video, ut opinionem omnino falsam de sanctae sedis dominio, ob male perceptam indolem imperii, sive, ut melius [Col. 0013B] dicam, imperatoriae dignitatis in Occidente institutae, seu instauratae a sancto pontifice Leone III, tot scriptorum caetera eruditorum atque acris ingenii lucubrationibus posthabitis, patefaciam. Ita siquidem Italicae saltem juventuti consultum erit, ne alienum sequatur errorem, aut per devia incedens ad rectum tramitem reducatur. Id vero per me fiet monumenta minime dubia proferendo, ex quibus liqueat sanctum pontificem non transtulisse nec innovasse imperium, quod scilicet in Oriente perseveravit, nec pontificii juris erat aut voluntatis illud exstinguere; ut Leonis successores comprobant, qui Orientale imperium minime detrectaverunt: sed instituisse, vel instaurasse imperatoriam dignitatem, ut sibi suisque successoribus ac ditionibus sanctae sedis prospiceret, [Col. 0013C] contra subditorum audaciam. Quis enim credat perdere eum voluisse summam Romanorum pontificum, qui eum praecesserant ac secuturi erant, potestatem? Quis putet tantum facinus a pontifice sanctitatis gloria celebratissimo perpetratum esse, ut principi apostolorum auferret quod rex Pippinus semel oblatum religioni duxit imperatori Orientis concedere, et tam ipse quam filius Carolus divo Petro adversus Langobardos invasores validissimis exercitibus vindicarunt?

IV. Itaque non imperium, sed imperatorem in Occidente sanctus Leo III instauravit. Cujus rei testis integerrimus est Ludovicus II, in epistola celebri ad Basilium imp. Orientis (Baron., 871, n. 51; Duchesne, [Col. 0013D] Script. Franc., tom III, p. 555), qui simul veram indolem instauratae dignitatis declarat: »Carolus, inquit, Magnus, abavus noster, unctione hujusmodi per summum pontificem delibutus, primus ex gente et genealogia nostra pietate in eo abundante et imperator dictus est, et Christus Domini factus est.« Renuensque Graeco morem gerere, qui Francorum imperatorem appellari eum volebat, finem renovatae ejusdem dignitatis patefacit: »A Romanis enim hoc nomen et dignitatem assumpsimus, apud quos nimirum primo tantae culmen sublimitatis et appellationis effulsit, quorumque gentem et urbem divinitus gubernandam, et matrem omnium Ecclesiarum Dei defendendam atque sublimandam suscepimus.« Ea propter Theganum aliosque Carolinae aetatis scriptores non [Col. 0014A] imperii, sed regnorum Caroli imperatoris meminisse comperies. Quin etiam ipse Carolus tum in divisione regnorum inter filios, tum in testamento, anno 811, de suis regnis decernit, nullatenus de imperio. Et cum Aquisgrani convocatis regni proceribus, tam ecclesiasticis quam laicis, Ludovicum Aquitaniae regem sibi successorem elegit (Theg., c. 6) conceptis verbis eos interrogavit: »Si eis placuisset ut nomen suum, id est imperium filio suo Ludewico tradidisset.« Idem sic imper. designatus in Aquitaniam rediit, »et Dominus imperator tenuit regnum et nomen suum honorifice, sicut dignum erat.« Post Caroli mortem Ludovicus (Idem, c. 8) »venit Aquisgrani palatium, et suscepit omnia regna quae Deus tradidit patri suo sine ulla contradictione.« Ex iis omnibus legationes [Col. 0014B] accepit, Beneventanorum quoque (Ibid., cap. 11 seq.) et ex regno Italiae ipsum regem Bernardum, quem post praestitum fidelitatis juramentum in Italiam remisit. Duobus primis regni annis regem et principem appellatum invenies; at anno 816 Stephanus IV, Leonis successor, in Franciam se conferens (Ibid., c. 18), »coram clero et omni populo consecravit eum, et unxit ad imperatorem, et coronam auream mirae pulchritudinis et pretiosissimis gemmis ornatam, quam secum apportaverat, posuit super caput ejus. Et Irmingardam reginam appellavit Augustam.« Hinc Ludovicus, regis nomine obsoleto, imperator dici coepit.

V. Quae cum vera sint, ut sunt certe verissima, nequicquam annalista Italus (an. 806) unam e suis [Col. 0014C] falsis opinionibus projicit, seque ipse teste probare nititur Carolum nil de urbe et ejus ducatu agere in ea divisione, quia illi reservabatur, qui designatus postea esset Romanorum imperator. Et anno 813, cum nomen imperatoris tributum fuit Ludovico procerum Francorum consensu, jure conjici posse ait minime id praestitisse Carolum inconsulto Leone pontifice. Continuo autem subdit: »Certe is Francis non referebat acceptam dominationem Urbis, nec majestatem tituli, et gradus imperatoris,« ut sonat vernacula ejus sententia Latine reddita. Tam alte sedebat illius animo falsa haec opinio de dominatione Urbis! Falsum utrumque: nam Carolus in divisione regnorum, ubi quaecunque erant juris sui inter filios [Col. 0014D] distribuit, Romam ejusque ducatum, quae pontificiae dominationis erant, non ausus est illorum cuiquam tribuere, sed cunctis ex aequo defendenda, quod erat patriciatus, et postmodo imperatoriae majestatis munus, injunxit: »Super omnia autem, inquit, jubemus ut ipsi tres fratres curam et defensionem Ecclesiae sancti Petri simul suscipiant, sicut quondam ab avo nostro Carolo, et beatae memoriae genitore Pippino rege, et a nobis postea suscepta est, ut eam cum Dei adjutorio ab hostibus defendere nitantur, et justitiam suam, quantum ad ipsos pertinet, et ratio postulaverit, habere faciant.« Quae totidem fere verbis Ludovicus Pius suis et ipse filiis praecepit. Ex primo autem hoc capite aliud pendet quod annalista conjectando extundit. Quae omnia manibus ipsis tenebimus [Col. 0015A] auctoritate monumentorum, quae proferam. Interim Ludovicum II Basilio significare audimus, se non dominari, sed gubernare, et defendere Urbem. Quae duo tam necessaria erant ad imperatoris titulum assequendum, ut Carolinis ipsis relictis, si officio deerant, alii collatam eam dignitatem compertum sit atque exploratum.

VI. Et vero in serie Augustorum inter Carolum Crassum et Arnulphum Carolingiorum ultimum, et Guidonem Spoletanum ducem a Stephano V inauguratum, et Lambertum illius filium a Formoso (an. 891 seq.) sex circiter annis imperatoria majestate fulsisse eruditi norunt. Perinde est de Ludovico III Burgundiae rege et Berengario duce Forojuliensi, a Benedicto IV et Joanne X coronatis. Sed quod maxime [Col. 0015B] notari oportet, cum Berengario decedente imperatoria majestas annis siluit duodequadraginta, Romae tyrranidem occupantibus comitibus Tusculanis, Agapetus II Ottonem Germaniae regem accersit adversus Berengarium alterum, cujus praepotentia Ecclesiae res et personae admodum vexabantur; at de Ecclesia optime meritum diademate imperiali redimire per eosdem tyrannos ei non licuit. Forte post annos circiter decem Octavianus comes Tusculanus ad Pontificale fastigium ascendit. Tunc vero Ottonem iterum accersitum, pactisque non paucis nec modicis rebus opportunius explanandis, Joannes XII (ita enim vocari voluit Octavianus) solemni ritu in basilica Vaticana hunc primum ex Germaniae regibus imperatorem [Col. 0015C] coronavit. Postea vero Germaniae ipsi, quod de Franciae regnis non evenerat, imperii nomen est factum. Romano-Germanicum jurisconsulti appellant, quae res ad nostrum institutum, ut aiebam, non spectat. Istud enim accidit post Auream bullam, quae tertiam ex supra memoratis periodis claudit; nec citra easdem venire, quatenus patietur historia, certum mihi est ac deliberatum. Itaque aut imperium memoretur apud antiquos scriptores, quod raro factum invenietur a Francis, aut imperatoris nomen insigne, semper imperatoria majestas a Leone III instituta vel instaurata accipiatur necesse est. Fundamento autem Struvii et aliorum de imperio a Carolo Magno acquisito, et ab Ottone I iterum vindicato nihil infirmius, nihil a veritate omni magis [Col. 0015D] abhorrens, quod monumentis planissimum factum iri confido.

VII. Ea vero sunt omnino septem, jam saepius typis vulgata. 1. Codex Carolinus, seu epistolae 99 a Carolo Magno collectae, quas Romani pontifices quinquaginta annorum spatio a 739 ad 791 in Franciam miserunt. 2. Leonis III epistolae decem ad Carolum imperatorem conscriptae, quae Hermanno Conringio referuntur acceptae. 3. Diploma Ludovici Pii. 4 et 5. Diplomata Ottonum primi et secundi, ac sancti Henrici. 6. Donatio seu chartula comitissae Mathildis. 7. Et Rudolphi magni progenitoris Augustissimae domus Austriacae diploma. 8. Hisce autem jam editis singulare unum accedit ineditum, codex videlicet Rudolphinus, quo 126 epistolae continentur fere omnes Rudolphi, [Col. 0016A] adjecto in fine principum imperii electorum diplomate, quo Rudolphinum praedictum confirmatur, nonnihil ab editis discrepante. Cumque ex monumento isto quantivis pretii praecipua capita bullae Aureae non modicum lucis accipiant, per tres illas periodos a Struvio excogitatas ab anno primo Ottonis Magni 962, seu per annos 394, usque ad 1356, Germanicum imperium citra omnem suppositionem suis certis finibus circumscriptum tenebimus, veramque ejus indolem praecedentibus monumentis perceptam magis ac magis confirmatam intelligemus. Ditionem vero apostolicae sedis post tot tamque diuturnas Rudolphi praedecessorum invasiones in statum pristinum restitutam ex Rudolphino codice deprehendemus. Cumque ejus origo et incrementa omnia, praeter donationem [Col. 0016B] Mathildicam, pateant ex Codice Carolino, qui imperatoriam dignitatem anno 800 institutam praecessit: hinc est quod utriusque codicis auctoritate, et regum Francorum tempore, et sub Augustis tam Carolingicis quam Germanis eamdem ditionem eademque jura sanctae sedis fuisse compertum erit. Praeterea iidem codices faciunt fidem minime dubiam tribus diplomatibus, quae nullo jure vocantur in dubium, quia neque indoles imperatoriae majestatis a Leone III institutae vel instauratae percipitur; nec varii ditionis tituli seu capita secernuntur; nec denique disciplina ordinationis pontificiae alio tempore alia exploratur. Nunc de singulis monumentis dicendum aliquid.



§ I. De Codice Carolino.

[Col. 0016C] VIII. Codex Carolinus merito aciem ducit: ab eo siquidem caetera omnia pendent. De prima illius editione accurate Lambecius, ubi verba facit (Comm. de Bibl. Caes. Vindob. lib. I, p. 62) de Tengnagelio augustae illius bibliothecae praefecto: »Ejusdem, inquit, bonitati debet posteritas volumen epistolarum, quas Romani pontifices Gregorius III, Stephanus III (II), Zacharias I, Paulus I, Stephanus IV (III), Adrianus I, et antipapa Constantinus, miserunt ad principes et reges Francorum Carolum Martellum, Pippinum, et Carolum Magnum, olim quidem studio et cura ipsius Caroli Magni collectum; anno autem 1613 a R. P. Jacobo Gretsero Ingolstadii in-4o editum. Codex ms. membranaceus antiquissimus, et [Col. 0016D] hactenus in orbe terrarum unicus ex quo epistolae illae desumptae sunt, asservatur etiam nunc in bibliotheca Caesarea inter codices historicos latinos numero centesimus nonagesimus octavus, et, ut ex scriptura et aliis circumstantiis evidentissime apparet, sine controversia ipso imperatoris Caroli Magni aevo scriptus est. Quod autem ex hoc bibliothecae Caesareae codice editio R. P. Gretseri prodierit, testatur ipse in fine Praefationis ad lectorem his verbis: »Unum addo, etc.« Idem alibi (Ibid., lib. I, p. 322) de eodem Codice: »Caeterum per quam varias rerum vicissitudines, et quo tempore ac modo idem ille praestantissimus codex tandem pervenerit in augustissimam bibliothecam Caesaream Vindobonensem, id mihi prorsus est incognitum. Primus autem jam [Col. 0017A] memoratus summorum pontificum epistolas ex eo describi curavit vir cl. Sebastianus Tengnagelius augustissimae bibliothecae Caesareae tertius ante me praefectus, easque publicandas misit ad R. P. Jacobum Gretserum Soc. Jesu celeberrimum theologum cujus cura postmodum Ingolstadii typis Andreae Angelmarii anno 1613 in-4o editae sunt. Quo nomine, licet utrique suam deberi laudem haud abnuam, necessario tamen monendum est, operae pretium fore, si prima illa editio de integro accurate conferatur cum ipso supra memorato codice authentico. Quod enim is qui eum descripsit nimiam in nonnullis locis corrigendis et mutandis sibi arrogaverit licentiam, apparet vel ex ipsa prima pagina: quippe ubi non modo vocabulum memorialis prava emendatione [Col. 0017B] transformatum est in memorabilis, verum etiam inscriptio primae epistolae pro lubitu mutata et mutilata est. In ipso namque codice authentico ea se habet hoc modo: »Epistola Gregorii papae ad Carolum majorem domus missa pro defensione sanctae Dei Ecclesiae.« In editione autem impressa sic legitur: »Epistola Gregorii III pontif. ad Carolum Martellum.«

IX. Rectum hujusmodi judicium doctissimi viri de Gretseriana editione ansam dedit Chorographo Italiae medii aevi (Scr. Ital. tom. X, p. 37), ut minus aequam de eadem sententiam proferret: »Monet quidem, ait, ex Lambecio Pagius anno 767, n. 2, amanuensem Gretseri nonnulla immutasse, dum ex bibliothecae Caesareae exemplari authentico transcripsit codicem. Nomina propria regionum et urbium [Col. 0017C] non immutasse speramus. Caeterum et nos plura observamus (praesertim in epistolis Adriani) historicae et genealogicae veritati omnino adversantia, quae sane non ab imperito amanuensi immutari potuere; sed sane fuerunt ab eodem Gretsero adjecta, ut Ludovicianum aliaque suspecta documenta fulciret.« Et paulo infra: »Testatur enim Pagius an. 755, n. 6, quod quid donatio Pippiniana contineret, et quas civitates complecteretur, inter scriptores non convenit; hoc est nondum satis constat, an regiones et urbes promissae, fuerint cunctae actu traditae, et si traditae, quo jure, an plenissimo sine dependentia, ut dicitur, stantibus clausulis in donationibus appositis adhuc in exemplaribus Baronianis: »Salva super [Col. 0017D] eosdem ducatus nostra (regali scilicet, sive imperiali) in omnibus dominatione, et illorum ad nostram partem subjectione,« aliisque restrictionibus, ut in exemplari Sigoniano. Fiduciam hominis! Tengnagelium augustae bibliothecae praefectum, Gretseri amanuensem vocat, eumque imperitum; Gretsero ipsi per summam injuriam falsarii notam inurit; clausulam appositam ducatibus Thusciae et Spoleti, quae luculenter probat provincias et civitates reliquas summo jure concessas esse sanctae sedi, donationi integrae ascribit. Inofficiosum istud falsumque scribendi genus quis ferat? Attamen Muratorius hujusmodi scriptorem summo loco habens opiniones istas omnino falsas obviis ulnis amplectitur, suisque in Annalibus saepe obtrudit. Hinc lector judicet, quam [Col. 0018A] necessaria est editio puri puti codicis Vindobonensis. At prosequamur Codicis editiones alias: de nostra enim opportunius dicendum erit.

X. Annis duodetriginta post primam hanc editionem, Codex iterum vidit lucem Lutetiae Parisiorum per Sebastianum Cramoisy an. 1641, curante Francisco Duchesne Andreae filio (Scr. Franc, tom III, pag. 700), qua editione usus est Labbeus in Collectione conciliorum, aliique. Cum vero haec nihil novi habeat, sed Gretserianam omnino referat, pro una eademque haberi debet. Perinde est de nuperrima typis Parisiensibus nitidissimis curata a PP. Benedictinis in nova editione operum Duchesnii anno 1744, tametsi ordo epistolarum novus excogitatus fuerit: namque juxta Cointii et Pagii chronologiam sunt [Col. 0018B] dispositae. Quamobrem Gregorii III epistolae duae, ordine temporum exigente, sunt seorsim vulgatae (tom. IV, pag. 92 seq.) pari modo sancti Zachariae unica (Ibid., pag. 96) eademque mutila, nam responsa septem et viginti, totidem quaestionibus Francorum, tanquam abs re, omittuntur. Reliquae omnes (praeter 96 et 97 eadem ex causa praetermissas) sequenti volumine sunt editae (tom. V, pag. 485 seqq.). Quid vero? Laudati auctores non omnium epistolarum chronologiam, veram falsamve, sunt assecuti. Propterea novissima in hac editione, quae chronologia carent, caeteris postponuntur. Sic Pauli duae (Cod. 43, 16) in calcem rejectae, incerto anno datae dicuntur; et Adriani multo plures tripertito divisae in incerto omnes relinquuntur. Quandoquidem tres constituendae [Col. 0018C] dicuntur inter annos 774 et 781 (Cod. 57, 61, 62), aliae undecim (Cod. 67, 79, 72, 74, 77, 82, 83, 84, 87, 89, 93) in quibus Carolus compater nominatur, post annum 781 scriptae feruntur; ac demum duae (Cod. 70, 81) anno 782 dubitanter ascribuntur. Praeter hujusmodi inversionem, quae improbanda non esset, si accuratior, quid a Gretseriana haec nova editio discrepet, non video. Quid quod in nuperrima Gretseri Operum editione, sus deque habita Lambecii admonitione, neque attenta injuria, qua Gretserus afficitur a Chorographo Italiae, juxta editionem pristinam Codex Carolinus iterum est prelo mandatus?

XI. Unus Lambecius, qui novae editionis necessitatem [Col. 0018D] sensit, optimo publico provinciam suscepit recensionis Codicis Vindobonensis, deditque in lucem pontificias epistolas in eo contentas longe alias ab hucusque editis. At quia hunc Codicem primum ex opusculis esse voluit concepti magni operis, cui Syntagma Germanicarum rerum faciebat nomen, illiusque editione vixdum absoluta, quae sunt mortalium vices, e vivis abiit; imperfecti operis id nobile principium non prodiit in vulgus Quaenam alia opuscula Codicem Carolinum sequi debuissent, incertum. Cur autem tanti operis partem tam modicam publicae lucis fieri non sit permissum, facili negotio assequimur, si Codicis impressi principium et finem spectemus. Auctor siquidem principio exponit quaecunque continentur in Codice isto epistolari, ut eum [Col. 0019A] appellat: ejusdemque vices enarrans: »Volumen, inquit, membranaceum, quod olim primo quidem ad ipsius Caroli Magni bibliothecam cubicularem, deinde autem ad Willibertum archiepiscopum Rothomagensem pertinuit; nunc vero authenticum asservatur in augustissima bibliotheca Caesarea Vindobonensi.« Et continuo subdit: »Petrus Lambecius Hamburgensis totum hoc opus summa fide et diligentia recognovit, ac contulit, et chronologia accurata, atque necessariis adnotationibus in fine adjunctis illustravit.« Pagina autem extrema, quae numeratur 208, ubi visitur: Codicis epistolaris Carolini finis: indicatur in calce folii sequentis initium PE- Petri videlicet Lambecii chronologia et annotationes, quas principio promisit: tametsi nusquam inventas esse [Col. 0019B] conjicitur ex silentio Danielis Nesselii, qui Lambecio successit, coeptique magni operis continuandi studio illectus nullam ex illius schedis inobservatam reliquit. Pari modo Joannes Benedictus Gentilotus Nesselii successor in augusta bibliotheca nec chronologiae nec annotationum mentionem facit. Qui defectus, ni fallor, praecipua fuit causa cur Codex epistolaris supprimeretur a Nesselio.

XII. At Gentiloto causa alia potior adfuit, ne Lambecianam editionem prodire in lucem sineret: quandoquidem, collata eadem cum Codice, deesse vidit in edito barbariem defectusque omnes, quibus nihil aptius ad fidem Codici conciliandam. Quod venerabilis Baronius admonebat (1019, num. 5) edens documentum [Col. 0019C] cum suis omnibus naevis: »Obsitum, inquit, soloecismis et barbarismis, et superinductis ex vetustate mendis depravatum, qualecunque sit, accipe: nam sciendi curiositas quaeque aspera condiens suavia reddit.« Praeterea nimiam Tengnagelii licentiam, cum eum descripsit Gretsero transmittendum, deprehendit. Cujus rei sic lectorem admonet in Praefatione suae recensionis ms. de qua mox: »Librarii menda, quorum incredibilis est in eo numerus, confixit pleraque omnia Tengnagelius sua manu, sed nimia licentia, non modo ad marginem veram lectionem ascribens, sed passim radens, inducens, reficiens, et inculcans, id quod probare non possum: tametsi ea mente id fecerit ut Jacobum Gretserum, cui volumen istud edendum postea dedit, [Col. 0019D] corrigendi labore levaret.« Huc accedit Gretseri ejusdem sincera confessio in sua Praefatione: »Illud te nosse velim, mi lector, me veteris orthographiae non admodum superstitiosam rationem habuisse; quia fractus non illabetur orbis, sive legas inlustris, etc., sive, ut nunc fert consuetudo: illustris, etc.« Quod quantum importet detrimentum antiquis codicibus, rei diplomaticae periti judicabunt. Quamobrem Gentilotus, Lambeciana editione posthabita, Codicem accuratissime contulit cum Gretseriana, omnesque vel minimas variantes lectiones indicavit. Notas ipsas, seu compendiosas scripturas, exempli gratia, DI, DO, DUM, DM, a Tengnagelio redditas, Domini, Domino, Dominum, et a Lambecio Dei, Deo, Deum, solerter restituit, quippe quae codicis aetatem definiunt [Col. 0020A] ante nonum saeculum, ut prae aliis agnovit Godefridus abbas ordinis Benedictinorum (Chron. Gotw. tom. I) multisque allatis exemplis comprobavit. Praeterea quidquid Tengnagelius correxit, rasit refecitque, Gentilotus ad Codicis lectionem reduxit, rei semper lectorem admonens; quidquid autem ille induxit, rejecit. Lambecius e contrario saepe adhibet Tengnagelii correctiones, quas condemnarat, ut vidimus. Utcunque autem sit de hac Lambecii inconstantia, trium horum augustae bibliothecae praefectorum laboribus prolatis, Codex ipse Carolinus Vindobonensis sine ulla dubitatione exprimetur.

XIII. Talem vero tantumque ad novam Codicis editionem apparatum, qui nonnisi augustae bibliothecae praefectis praesto esse poterat, vir doctrina [Col. 0020B] apud omnes Europae litteratos celebratissimus, auctoritate apud viros principes gravissima, et, quod majus, gratia Caesaris utens plurimum, uno verbo Dominicus Passioneus, tunc apocrisiarius seu nuntius apostolicus Viennae Austriae, nunc eminentissimus sanctae Romanae Ecclesiae cardinalis sua in selectissima et immensa librorum supellectile utendum possidet. Quemadmodum tot laudibus cumulatissime ornatus vir, totaque Europa, ac praecipue in Urbe celeberrimus ob res praeclare gestas domi forisque pro apostolica sede, tantos thesauros sit adeptus, non erit ingratum litterariae reipublicae paucis percipere. Is Gronovii, Montefalconii, Mabillonii, Fontanini, ac praecipuorum ejus aevi litteratorum testimoniis [Col. 0020C] a sua juventute commendatissimus celebriores Europae academias privatus invisit; nullaque adhuc publici ministerii dignitate fulgens, Hagae Comitum anno 1708 et tribus sequentibus Clementis XI jussu substitit sanctae sedi opitulaturus, dum de pace inter Europae principes agebatur. Deinde cum anno 1712 pax publica sancita fuit Trajecti ad Rhenum, et 1714 apud Helvetios, ubi publici habebantur tractatus, semper et ubique interfuit, apostolici ministerii fungens munere. Iisdem in publicis conventibus, tum comitate ingenita, tum mira ad res gerendas dexteritate, et sanctae sedis jura acerrime vindicavit, et magnam sibi apud viros principes aestimationem collegit. Eadem longe aucta, cum postmodum ad eorumdem Helvetiorum rempublicam apocrisiarius missus [Col. 0020D] ab Innocentio XIII catholicam fidem et ecclesiasticam immunitatem diu ac strenue tutatus fuit (Addit. ad Diacon. tom. II, p. 727 seqq.), summam illi auctoritatem apud omnes ordines comparavit. Adeoque an. 1730, Viennam profectum apocrisiarii pariter, seu nuntii apostolici dignitate conspicuum, tanti nominis virum certatim demereri omnes, praecipue litterarum cultores, nitebantur: quippe quem non modo ex quibusdam ingenii fetibus evulgatis, sed ex praecipuorum Europae litteratorum encomiis summo loco habendum intelligebant. Cum vero apud Caesarem gratia et auctoritate plurimum valere illum senserunt, nil deinceps, quod aut optaret, aut peteret, non lubenti, ac volente animo sunt impertiti.

[Col. 0021A] XIV. Spectatissimo autem nuntio apostolico id unum curae erat, ut Lambecianam editionem utcunque imperfectam, et novissimam Codicis Carolini recensionem a Gentiloto confectam assequeretur. Aequus siquidem ejus Codicis aestimator, eo confirmari norat jura omnia sanctae sedis, ac praecipue fulciri diplomata Ludovici Pii, Ottonum, et Henrici I, quod et Chorographus Italiae medii aevi cognovit, ut vidimus; ac proinde ardua quaeque subiisset, ut validissimum id praesidium sanctae sedi compararet. Gentilotus jampridem obierat diem suum, eique in augustae bibliothecae praefectura successerat Joannes Baptista Garellius archiater et consiliarius caesareus, qui Gentiloti amicissimus fuerat; suosque praedecessores facile antecelluit favore, et auxiliis in aliorum [Col. 0021B] studiis promovendis. Opportuniorem Passioneus occasionem nancisci non poterat, ut Lambecianam editionem, et manuscriptam Gentiloti recensionem summa cum fide descriptam assequeretur. Quanti eaedem essent etiam Viennae, qua in augusta sede pluris habebatur vetustissima aetas codicis, quam res in eo contentae, argumento illud est, quod uni huic summo viro cum obsequio semper, et veneratione ab omnibus, sed a me praecipue nominando, pretiosissimi loco muneris sunt concessae. Ac de Lambeciana quidem editione, cum Gretseriana jampridem vulgata ubique circumferretur, eademque esset magni operis modica pars, minus est quod miremur: at Gentiloti recensionem ineditam, opus tanti temporis, tantique laboris, unum Passioneum adeptum esse, id vero singulare [Col. 0021C] est, maximeque admirandum. Quod profecto nonnisi doctrinae celebritati, maximae apud omnes auctoritati, et summae gratiae Caesaris referri debet acceptum.

XV. At enimvero quamvis praedictae editionis paucissima exempla exstent, Gentiloto eodem teste (Praefat.), unum tamen ad manus pervenit apostoli Zeni, quem Cl. virum gratia et amicitia apud litteratos omnes valuisse dum viveret, omnes norunt. Ex quo variantes lectiones cursim, et minus exacte excerptae aliena manu, a Muratorio editae sunt in nova Gretseriana editione (Scr. Ital. tom. III, part. II, pag. 73 seqq.). Qua super re auctor iste audiendus; nam simul raritatem Lambecianae testatur, et ab se inexplorata [Col. 0021D] tanquam exactissima emitti fatetur: »Laborem, inquit, Lambecii hominis utique diligentissimi avide exspectabat litteraria respublica; verum, quae causa intercesserit, ne in publicum diem prodierit haec ipsa illius editio, incompertum fateor mihi. Fortasse mors illius consilium importune intercipiens litterarum amatores spe concepta fraudavit. Certior quoque factus sum, exemplaria nulla dimissa fuisse in lucem, si paucula excipias feliciter e carcere elapsa, et nunc thesauri loco a possessoribus habita. Et ex his quidem unum tandem in manus venit clarissimi apostoli Zeni solertissimi antiquitatum et librorum quoque rariorum venatoris. Ipse vero pro suo studio erga litterarum augmentum illud contulit Dominico Vandellio, nunc publico matheseos professori [Col. 0022A] in gymnasio Mutinensi a me non semel laudato; qui, collata editione Lambeciana cum praecedentibus, variantes omnes lectiones collegit, atque ad me humanissime detulit. Hic ergo habebit lector Gretserianum Codicis Carolini textum, simulque suppositas emendationes a Lambecio congestas: qua ratione utramque quodammodo editionem a me exhiberi unusquisque intelliget.« Quae an mutilae minusque exactae editioni, cujusmodi est Muratoriana ista, conveniant, ex paucis quae subjiciam, colligere erit.

XVI. Ac primo notari velim, ambecium (Comm. Bibl. Caes. lib. II, pag. 322) antequam de sua editione cogitaret, monuisse, vocabulum memorialis, in memorabilis transformatum esse a Tengnagelio; [Col. 0022B] quam sane admonitionem Ducangius ipse (Glos. V. Memoriales Membranae) inseruerat Glossario mediae et infimae Latinitatis his verbis: »In Inscr. Cod. Car. ms. ap. Lambec. lib. II Comm. de bibl. Caesar. cap. 5, quae conservant memoriam, et ab oblivione vindicant.« Quin etiam memoriale absolutum in eamdem sententiam adhibetur a Paulo I (Cod. Car. ep. 41, al. 16), qui Pippinum laudibus prosecuturus, incipit: »Dum divinas Scripturarum historias in nostro memoriali revolvimus.« Item (Cod. Car. ep. 98, al. 82) Gentilotus legit in ms. Vindob. Regalem memorialem. In editione autem Codicis patens est litteris majusculis MEMORIALIBUS MEMBRANIS. At Muratorius Tengnagelii correctionem memorabilibus sequitur [Col. 0022C] cum Gretsero. Praeterea Gretserus (typothetae culpa, ni fallor, decepti iteratis particulis et jam) praetermisit in epist. 4 verba haec magni momenti, unde liquet, Francorum regum donationes non instituisse, sed amplificasse apostolicae sedis ditionem: »et jam quia nullum augmentum nobis factum est«: quae in Lambeciana editione haud desiderantur. Attamen Muratorius Gretserum imitatur. Nec data opera factum putes; namque eadem occurrunt epist. 6; at neque a Gretsero, neque a Muratorio omittuntur. Mitto alias Gretseri omissiones (Cod. Car. epist. 31, 42, 50, 77) quae apud Muratorium quoque inveniuntur; plerasque enim nec Lambecius vidit. Dominus pro Domnus a Lambecio saepe restitutus juxta fidem Codicis, non notatur in primis septem epistolis. [Col. 0022D] Minora passim obvia usque ad finem non excipio, ne lectori fastidium ingeram: id tamen affirmare non dubito, quod falso pollicetur Muratorius se Lambecianam editionem vulgare. Quid quod plures epistolas, praesertim sextam, et nonagesimam septimam, qua similes aliarum sunt, profert mutilas variantibus lectionibus sus deque habitis? Suas quoque animadversiones variantibus inseruit, de quibus opportunius dicam in notis. Unam hic non praeteream, qua soloecum epist. 59, corrigens: »nisi velis, inquit, hunc soloecismum tribuere pontificio amanuensi.« Quod quidem dignum admiratione est: nam alibi (Ant. Ital. tom. IV dissert. 43) Adriani epistola utitur ad ignorationem illius aevi comprobandam in ipsa urbe. Atque haec satis sint ad demonstrandum, [Col. 0023A] rem esse adhuc integram de Carolino Codice, cujus nulla editio sincera est.

XVII. Equidem diligentiam Lambecii dum improbari video a Gentiloto, non possum, quin ejusdem Lambecii hallucinationem patefaciam de Carolino ipso Codice: inde enim quisque colliget, cujusmodi chronologiam et annotationes additurus erat suae editioni, si superstes fuisset. In supra laudato Commentario bibl. Caesareae (lib. II, pag. 221) ad verba tituli: seu etiam de Imperio, apposuerat hanc notam: »nempe Orientali, sive Cpolitano. Sed quod dolendum est, epistolae illae impp. Cpolitanorum, quarum hic fit mentio, non exstant in hoc codice. Videtur ergo totum illud corpus epistolarum fuisse divisum in duo volumina, quorum primum, quod etiam nunc [Col. 0023B] exstat in augustissima bibliotheca Caesarea, et illud ipsum est, de quo in praesens agitur, continuit epistolas summorum pontificum, alterum autem, quod longinquitate temporis periisse existimo, comprehendit epistolas impp. Cpolitanorum.« Mihi vero, quod tanti viri cum pace dixerim, nonnisi pontificias litteras in titulo indicari persuasum est; quippe quae et de apostolica sede et de imperio tractant, ut opportune animadvertam in notis. Quamvis enim nonnullae epistolae scriptae sint ad Carolum Cpoli; tot numero eaedem non sunt, quae seorsim referri debuerint in alium codicem. Praeterea de paucis illis luculenter constat. Quamobrem verba illa tituli spectant ad pontifices, qui de summa sede apostolica beati Petri apostolorum principis, seu etiam de imperio [Col. 0023C] scripsere ad principes et reges Francorum, ut fert titulus. Non enim facile invenientur exempla praepositionis de pro ab usurpatae, quamvis et in Italia, et in Francia, multa adhuc barbaries obtineret. Ad Lambecii vero diligentiam improbatam quod attinet, ex Gentiloti recensione palam erit, quam multas correctiones Tengnagelii adoptaverit, et quam frequenter suas adjecerit.

XVIII. Ex hucusque allatis est evidens novam hanc editionem codicis necessariam omnino esse; tum ut Tengnagelii licentia teneatur; tum ut Lambecii labor integer inspiciatur; tum denique ut Gentiloti studium vere improbum, quo Vindobonensis Codex qualis erat, qualisque est factus a Tengnagelio [Col. 0023D] deprehenditur, litterariae reipublicae commendetur. Eam ob rem Gretserianam et ipse editionem adhibere constitui pro textu, trium Caesareae bibliothecae praefectorum variantes lectiones subjiciendo [a 1Kb] . Quandoquidem puras putas epistolas edens, ut exstant in codice, quod Gentiloti ope possem facere, laboris nimium lectori exhiberem, ut cujusvis ex tribus clarissimis viris operam nosceret, meritisque laudibus Lambecium, et Gentilotum fraudarem, quod minime aequum est. Praeterea quidquid libertatis sibi arrogavit Gretserus in orthographia, Tengnagelio verteretur vitio, si modo vitium appellari potest Gretseri consilium, [Col. 0024A] cum ars diplomatica nondum in deliciis erat. Meam hanc deliberationem probavit eminentissimus Passioneus, qui multis abhinc annis editionem istam meditatus, at multis et variis ministerii sui occupationibus impeditus, tandem optimo publico mihi procurandam demandavit. Tantis ego victus imperiis, et copia librorum adjutus ab eodem eminentissimo cardinali ex selectissima et immensa ejus bibliotheca (in qua litteratis omnibus Europae huc venientibus id mirum accidit, nihil deesse, nihil superfluere), necnon necessariis notitiis ab eo munitus, ac veluti manuductus per inaccessa provinciae hujus loca, perfeci opus, cui, qualecunque sit, ingenii mei vires fuissent omnino impares. Quae res praesertim evenit in duobus ex monumentis a me proferendis, videlicet in Codice [Col. 0024B] isto Carolino, qui aciem ducit, et in Codice Rudolphino, de quo agam suo loco.

XIX. Quantae utilitatis futura sit editio ista novissima praedictum in modum procurata, illi judicabunt, qui non legendo tantum, sed scribendo navant operam, ut sui animi fetus posteritati commendent. Praecipue vero elingues ii reddentur, qui adhaerentes Chorographo Italiae medii aevi Gretserum adjecisse putant, quae diplomatibus Ludovici Pii, aliisque asserendis opportuna sunt visa. Cumque ex Codice isto Carolino constet, quae erat ditio sanctae sedis ante Francorum regum donationes, quaeve incrementa habuerit ex regum eorumdem largitionibus: idcirco, Patrum Maurinorum exemplo, qui chronologice digesserunt epistolas, quamvis non probem id eos fecisse [Col. 0024C] aliena cura; vires nervosque omnes industriae meae intendi, ut singularum sin minus aetatem certam, certum saltem ordinem assequerer, atque apposita sua unicuique synopsi, quoad fieri potuit, exacta, eas ita instructas magno usui futuras, lectori exhiberem. Muratorius, quae ejus diligentia erat in alienis edendis partubus, conatus sine dubio esset illas digerere alium in modum, quam quem prorsus inutilem servant in codice. Enimvero epistolam sancti Zachariae, et duas pseudopapae Constantini loco movit, suoque ordine collocavit; necnon earum seriem disturbavit, inserendo inter cujusque pontificis litteras singulorum vitam ex Fr. Amalrico Augerio, et ex Frodoardo. Sed opiniones falsae, quas [Col. 0024D] litteris commendarat (Script. Italic. tom. III, pars II, ubi exstat Codex Carolinus data opera dilata est ad magnae collectionis editionem fere absolutam) illi persuaserunt, e re sua esse epistolas illas nullo ordine, nulloque chronologiae praesidio, prout relatae erant in codicem, evulgare. Ita scilicet vafrum Adrianum pontificem, falsum promissorem Carolum, sanctamque sedem illusam, anteponendo, ad arbitrium epistolas, quod vehementer adeo contendit, male animatis in apostolicam sedem, et rerum Ecclesiae rudibus insinuare, ac probabili ratione ostendere potuisset, ut fecit.

[Col. 0025A] XX. Quod si alicui arrideret Vindobonensem ipsum Codicem non modo singulis in epistolis omnino expressum, sed disturbatum, uti est in augusta bibliotheca, inspicere: quae res cui bono per me fieret non video: nil facilius, quam confusi illius ordinis instauratio. Tabulam quippe expansam omnium oculis subjicio continuo post praefationem, quae priscum novumque ordinem epistolarum exhibet. Caeterum in epistolari isto codice tria potissimum spectanda mihi sunt visa: unum adversus Collectionis Canonum sanctae sedis patronos ante octavi saeculi dimidium, Sirmondi invento eam parum feliciter tuentes; alterum contra eos, qui libertatem summam consecrationis pontificum Romanorum a Gregorio III per totum octavum saeculum testatam non sentientes [Col. 0025B] in Codice Carolino, eamdemque perseverasse post augusteam dignitatem institutam ab apostolica sede non intelligentes, conjectando et ratiocinando disciplinam pervertunt, et Pii Ludovici diploma commentitium pronuntiant; tertium denique adversus eosdem, qui temporalia tantum cogitantes, non animadvertunt praecipuam causam creandi primum patricios, deinde imperatores, ut fidem catholicam, et sanctam sedem ab impietate Graecorum, aliove quovis perversorum molimine tuerentur, quae in epistolis Codicis valde perspicua est; nec de Romanis pontificibus sanctitate conspicuis, nec de piissimis Francorum regibus, et imperatoribus pro dignitate, verba faciunt. De singulis opportunius agam in monitis, quae cujusque pontificis epistolis praemittentur, [Col. 0025C] et in dissertationibus monumenta caetera praeeuntibus, quo lectorem remitto. Hactenus de Codice Carolino, qui exhibetur primo hujus operis volumine. Venio nunc ad monumenta caetera alterius voluminis.



§ II. Sancti Leonis III epistolae decem.

XXI. Carolini Codicis novem et nonaginta epistolas a Romanis pontificibus fere omnes conscriptas ad principes et reges Francorum, aliae decem consequuntur, quas summus pontifex Leo III dedit ad Carolum Magnum quem ipse imperatorem creaverat. De imperatoria eadem dignitate, tum quandiu apud Carolingios stetit, tum de eadem ad Germanos auctoritate apostolica translata, deque non modico inter [Col. 0025D] utrosque discrimine, consulenda est dissertatio, quae Leoninas hasce epistolas praeibit. Videre ibidem erit imperatoriam majestatem regia longe majorem, in ipsa urbe jus exercentem, dummodo Romani pontificis rogatus aut consilium accederent. Nihilo tamen secius novam hanc majestatem a summo pontifice excogitatam esse ad orthodoxae fidei, sanctae sedis et Romani pontificis defensionem, ut patriciatum Stephanus II excogitaverat, ex paucis his epistolis palam fiet. Non enim aliter Carolus Augustus a Leone appellatur, atque rex Carolus ab Adriano vocatus fuerat, adeo ut majestatis tantum discrimen in uno eodemque patrono, ac defensore catholicae religionis, et sanctae sedis perspicuum sit: quandoquidem sententia epistolarum nullatenus discrepat [Col. 0026A] ab iis tam multis, quae in Codice Carolino exstant; imo tanta eas inter convenientia est, ut dempta titulationis conclusionisque necessaria differentia, utrobique eamdem pontificum potestatem spiritualem ac temporalem; utrobique patrocinium, et defensionem Caroli comperias. Eam scilicet naturam, seu indolem, ut demonstratum est, Leo III indidit institutae huic dignitati; eamque unam agnoverant Romani, teste Libro pontificali (sect. 376) cum Carolum corona imperiali redimitum laudibus seu acclamationibus prosecuti sunt: »Tunc universi fideles Romani videntes tantam defensionem et dilectionem, quam erga sanctam Romanam Ecclesiam, et ejus vicarium habuit, unanimiter altisona voce, Dei nutu, atque beati Petri clavigeri regni coelorum, exclamaverunt: [Col. 0026B] Carolo piissimo Augusto a Deo coronato, Magno, Pacifico imperatori, vita et victoria.«

XXII. Ex iisdem epistolis donatio Corsicae, quae minus perspicua est in Codice Carolino, tam luculenter vindicatur Carolo, ut ipse Conringius, cui acceptas eas referimus, locuples hoc testimonium praebeat (ep. 4, al. 6), licet sanctae sedi infensissimus: »Hanc insulam a Carolo donatam esse papis etiam Anastasius refert in Vita Adriani. Leo Ostiensis recenset illam inter munera Pippini. Cum tamen Anastasius in Vita Stephani dona Pippini nominatim recensens, Corsicae non meminerit; hic quoque Leo papa ad unius Caroli donum provocet: verisimile est, Leonem illum Ostiensem et falli, et alios fallere. Fuit autem Corsica hac aetate perpetuis depraedationibus [Col. 0026C] Sarracenorum exposita, imo in illorum potestate: eoque non mirum est, hanc Leonis petitionem effectu caruisse. Hodie tamen papali benignitate eam possidere Genuenses creduntur.« Errat autem Conringius, ubi Leonis petitionem effectu caruisse putat. Nam Sergii II tempore, qui ad Petri sedem ascendit anno 844, sexto et trigesimo post Leoninae hujus epistolae aetatem Adelbertus marchio illam insulam pro sancta sede administrabat. Rem docemur ex fragmento vitae ejusdem pontificis hodie typis mandato in editione Anastasii per Joannem Vignolium variis ex codicibus compacta (tom. III, num. 40 seqq.), quale Holstenius descripserat repertum in membranis Farnesianis, dum bibliotheca celebris [Col. 0026D] Farnesiana in urbe erat. Cum vero apud me exstet descriptio alia longe accuratior facta in civitate Parmensi, quo bibliotheca eadem translata erat, a diligentissimo praesule Francisco Blanchinio, lectori gratum fore confido historiae partem huc spectantem e schedis Blanchinianis audire. Illa igitur sic se habet:

XXIII. »Hujus praefati pontificis tempore cum ista se ita agerentur, Adelvertus comes vir strenuus, hic cum esset marcensis et tutor Corsicane insule, cognita necessitate reipublice, misit epistolam Rome continentem, quod multitudo gentis Sarracenorum ad XI millia properantes venirent cum navibus LXXIII, ubi inessent equi D; et quod se dicerent, Rome properare, et adcertarent liberare beati Petri apostoli [Col. 0027A] et Pauli thesauros ecclesiarum, et, si fieri potuisset, ipsorum apostolorum corpora intro inferrent Roma, ne de tanta salute nostra gens nefandissima paganorum exsultare potuisset, que missa est X die mensis Augusti. Quod leviter, et quasi parvipendentes susceperunt, propter mutabilem et inefficacem predictorum (Sergii II et Benedicti fratris sui) potestatem, quanquam et apud omnes tam inopinata res incredibile fieri posse arbitrabatur, tamen prudentiores Romanorum consilio inito miserunt missos et epistolas ad subjectas civitates et adjacentiis eorum simul cum epistolam, quam Adelvertus miserat, ut omnes hostiliter festinantes venirent ad maritima littoralia custodienda, cujus jussa contemnentes noluerunt venire nisi perpauci ex aliquibus civitatibus, [Col. 0027B] qui sub more interrogandi venerunt. Transactis vero duodecim dierum spatio, die mensis Augusti XXIII, fer. II, ind. IX, pervenerunt ipsi nefandissimi Sarraceni ad littus Romanum juxta civitatem, que dicitur Ostia, etc.« Baronius Annalium Fuldensium auctoritate, Pagius Metensium et aliorum, basilicae Principis apostolorum vastationem enarrant anno 846. Cum iis annalistis concinit Hermannus Contractus ad eumdem annum; ita ut historia ista certa sit, cui si addantur ex Farnesianis membranis adjuncta per me allata, Conringii animadversio levis, atque erronea deprehendetur; nilque habebitur certius dominatione sanctae sedis in ea insula, necnon Romae, et in ejus ducatu, cujus civitates ad arma excitantur a Romanis proceribus.

[Col. 0027C] XXIV. Ita siquidem Leo III, in epistola, cujus illustrandae gratia historiam attuli Conringio ignotam, scribebat Carolo, se curam omnem adhibere una cum Pippino Caroli ejusdem filio, et Italiae rege, »ut littoraria nostra, et vestra ab infestatione paganorum, et inimicorum nostrorum tuta reddantur:« discrimine videlicet servato inter oram maritimam Romani ducatus, quae juris erat sanctae sedis, et oram ducatus Tusciae, quae ad Carolum spectans, ab Italiae rege defendenda erat: Ea scilicet ab urbe Populonio, ejusve territorio, ubi ora maritima sanctae sedis desinebat, concipienda est. Quod alia etiam epistola (ep. 3, al. 8) comprobatur, ubi sermo fit de sola ora sanctae sedis: »A quo enim de illorum (Sarracenorum) adventu vestra nos exhortavit serenitas, semper postera, [Col. 0027D] et littoraria nostra ordinata habuimus, et habemus custodias.« Quae mirum in modum respondent facto procerum Romanorum Sergii II aevo. Nam subjectas civitates convocarunt, »ut omnes hostiliter festinantes venirent ad maritima littoralia custodienda.« Nec de antiqua solum ditione sanctae sedis, citra donationes Francorum regum, Leoninae epistolae agunt cum Carolo imperatore, sine ulla discrepantia cum Codicis Carolini epistolis ad Carolum tunc regem datis; verum etiam de reliquis ditionibus Pippini et Caroli largitate perpetuo donatis apostolorum principi, ac pro eo Romanis pontificibus, valde dilucidus sermo est (ep. 5). At tum de hac, [Col. 0028A] tum de majoris momenti rebus plenius et opportunius in dissertatione 1.



§ III. De diplomate Ludovici Pii.

XXV. Tertio loco sequitur epistolaris historiae praedictae anacephaleosis, diploma videlicet Ludovici Pii datum septimo et octogesimo anno post apostolicae dominationis initia. In eo scilicet tituli omnes ejusdem dominationis, et omnia jura sanctae sedis adeo luculenter designantur, ut valde mirandum sit, viros eruditos ingenium ejus minime assecutos esse. Quid, quod Baluzio, Mabillonio, Leblanco interpolatum est visum? Nonne et commentitium aeque ac donationem Constantini Pagius et Muratorius cum Goldasto et Molinaeo audacter pronuntiant? Horum vero tam praeceps, tamque audax sententia in causa [Col. 0028B] est, cur diploma toties evulgatum per me iterum in lucem prodeat. Neque id quidem, ut ex vetusto aliquo codice majorem illi fidem conciliem, quod certe possem: prae manibus enim habeo praestantissimum codicem in pergamena, cujus scriptor se ipse prodit in summo primae paginae: »Incipiunt gesta pauperis scholaris Albini.« Suam quoque conditionem indicat in brevi eorumdem gestorum enarratione: »emulus et adjutor Riccardo Urbevetano longo tempore post episcopo, pauperrimo tunc, et uterino, eodem patre, germane.« De quo apud Ughellum (It. Sac. tom. I, pag. 1468) monumenta coenobii Saxi vivi: »Richardus patria non cognomento Cajetanus eodem die sancti Benedicti, quo antecessor obierat, biennio [Col. 0028C] transacto Urbevetanae Ecclesiae est adscitus anno 1177.« Aetatem etiam scripti codicis in fine enarrationis praedictae designat: »Cum autem factus sum vir, meritis peccatorum vocatus sum ad Romanam ecclesiam, et ex tunc sollicitus fui quando et ubi potui, in hoc eodem fasciculo annectere quae cognoveram vel inveniebam juris esse beati Petri per libros antiquitatum, vel ea quae per me ipsum audivi et vidi a tempore Lucii III, qui me indignum diaconum ordinavit anno secundo, et sacerdotem quarto anno sui pontificatus (1184).« Cumque auctor annis aliquot praecesserit Cencium Camerarium, iisdemque ex fontibus monumenta vetera hauserit cum summa fide, ut maxima eorum convenientia cum autographis atque exemplis in Adriani Mole servatis ostendit; [Col. 0028D] hinc est, quod diploma istud cum duobus sequentibus in nova hac editione antiquitatis pretium praeseferunt. Meum vero consilium alio tendit: hallucinationem siquidem aperire deliberavi tum eorum qui falsi aut interpolationis arguere ausi sunt diploma istud, a quo alia pendent; tum praecipue illorum qui neutrum vitium in Ludoviciano diplomate reperiri fatentur; sed novum donationis monumentum esse contendunt. Idcirco lectionem ejus variare non dubitant ut vetus monumentum in suam opinionem trahant, quod nefas est, vixque in eo ferendum, qui artem diplomaticam a primo limine salutaverit. Nam Ludovicus ne ulnam quidem terrae donavit sanctae sedi, sed illius jura omnia, et praecedentes donationes, [Col. 0029A] ita efflagitantibus duobus pontificibus Stephano IV, primum, deinde sancto Paschali I, confirmavit.

XXVI. Et vero ab anno minimum 728 Romae, ducatusque ejus populi deficientes ab impiis Graecis, sanctamque remp. constituentes Romano Pontifici etiam in temporalibus subesse coeperant. Quamobrem anno 817, sanctus Paschalis I, ut sui praedecessores Gregorii duo, II et III, sanctus Zacharias, Stephanus II, sanctus Paulus I, Stephanus III, sanctus Adrianus, sanctus Leo III, et Stephanus IV, reipublicae illi praeerat, qualicunque principatus genere uteretur. Idem vero Paschalis, seu potius decessor ejus Stephanus IV, inconstantiam Romanorum non semel conspicatus, ut validius praeesset, suum principatum, quod suis praedecessoribus in mentem [Col. 0029B] non venerat, imperiali auctoritate muniri desideravit. Quamobrem Ludovicus confirmat »domino Paschali summo pontifici, et universali pape, et successoribus ejus in perpetuum, sicut a predecessoribus vestris usque nunc, in vestra potestate, et ditione tenuistis, et disposuistis, civitatem Romanam cum ducatu suo.« Deinde enumerat singulas civitates ducatus citra ullam ex contentis in donationibus, quas seorsim confirmat. His vero quid clarius? E contrario quid insulsius dici aut cogitari poterat audaci eorum emendatione, qui legendum jubent praedecessoribus nostris contra fidem omnium codicum? Certo enim constat, Pippinum nonnisi Exarchatum, et Pentapolim concessisse: Carolus autem, quamvis non constaret de singulis provinciis et civitatibus, quas [Col. 0029C] donavit, praedecessor noster, non praedecessores nostri nuncupatus esset. Quid? quod infra Ludovicus confirmat »patrimonia ad potestatem et ditionem vestram pertinentia, sicut est patrimonium Beneventanum et Salernitanum, et patrimonium Calabrie inferioris, et superioris, et patrimonium Neapolitanum, et ubicunque in partibus regni atque imperii a Deo nobis commissi patrimonia vestra esse noscuntur?« At patrimonia imperatores Graeci, patricii, aliique obtulerunt sanctae sedi. Itaque velint nolint, Ludovicianum diploma non aliud esse, quam confirmationem omnium jurium sanctae sedis, fateantur necesse est.

XXVII. Una donatio Siciliae, ut nil praetermittam eorum, quae objici possent, inserta donationi Caroli [Col. 0029D] Magni, obscuri nescio quid habere videtur. In Corsica enim et in finitima hujus insulae Sardinia jus habuisse Carolum, et sanctae sedi utramque concessisse, fines regnorum inter filios constituti ab eodem Carolo, perspicue monstrant. Quod praesertim de Corsica ex epistolis sancti Leonis III constat liquido. At de Sicilia id tantum suppetit, quod Ludovicus patrimonia confirmans universa, Siculam duntaxat silentio praeterit. Cum caeteroqui compertum atque exploratum sit, tria illa talenta auri cum dimidio, quae Oriens pendebat Ecclesiae Romanae, versa esse a Graecis in duo magna patrimonia Calabritanum et Siculum, quae ab iconomachis memorantur invasa. Quamobrem Ludovicus Calabritanum, quod aeque ac Siculum in potestate Graecorum erat, confirmans suo diplomate, Siculum [Col. 0030A] vero silens, satis lucis affert ad dissipandas Carolinae donationis tenebras. Huc accedit, quod cum ea insula pulsis Graecis in manus Sarracenorum pervenerit, eoque in statu persisteret tum anno 962, cum Otto Magnus edidit suum diploma, tum anno 1014 cum sanctus Henricus novo diplomate eam insulam sanctae sedi asseruit, uterque imperator, apposita conditione Siculum patrimonium confirmavit: »patrimonium Siciliae, si Deus illud nostris tradiderit manibus.« Itaque aut Sicilia aut Siciliae patrimonium vocetur, jus antiquum sanctae sedis erat in insula, nec ullum usquam monumentum reperietur Ludoviciano huic diplomati aliisque posterioribus objiciendum, ut Caroli donatio vertatur in dubium. E contrario diplomati non parum lucis accedit ab historia. Consulatur [Col. 0030B] dissertatio praemissa epistolis Leonis III (num. 12 seq.)



§ IV. De diplomate Ottonis I.

XXVIII. Primi ex imperatoribus Germaniae Ottonis I diploma exhibetur quarto loco. Servatur ejus autographum in tabulario Molis Adrianae (ubi etiam exstat unum ex multis exemplis authenticis, quae Innocentius IV, anno 1245, fieri confirmarique voluit in concilio Lugdunensi II). Inde profectae editiones omnes, quarum exactissimam videre est apud eminentissimum Antonellum tunc ejus tabularii praefectum (Dom. della sancta sede, etc., par. VII, p. 201). Id singulare habet diploma, quod licet a Ludoviciano distet annis 145, est enim datum 962, cum pessimo in statu res Ecclesiae et Italiae erant; jura tamen [Col. 0030C] sanctae sedis parvo, ac necessario discrimine in eodem confirmantur, ut in Ludoviciano. Idque est argumentum evidens, nullam accessionem esse factam ecclesiasticae ditioni a successoribus Caroli Magni, at singulos Ludovici exemplum secutos confirmasse varios dominationis titulos, qui in ejusdem Ludovici diplomate continentur. Ottonis enim diploma, quatenus adolescentis pontificis, et infelicissimi ejus aevi scriniariorum imperitia ferebat, ad Ecclesiae dominium quod attinet, Ludoviciani fere exemplum est. Cum autem in archivo exstarent documenta authentica donationum, quae Ludovici tempore adhibita fuerant non sine discretione et selectu, eadem Ottoniano diplomati inveniuntur inserta: sine ulla dubitatione ut Ottoni exhiberetur confirmandum diploma [Col. 0030D] uberius ad majorem sanctae sedis utilitatem: at superflua nonnulla, quandoque etiam pugnantia inveniuntur, quae nihilominus diplomatis summam, si serio animadvertantur, non variant. Capita singula invenientur discussa in dissertatione III.

XXIX. Hic minime praetereundum reor, quod Joannes VIII in concilio Romano an. 877 apud Labbeum (Conc. tom. IX, p. 295) summis effert laudibus Carolum Magnum, quia non solum restituit apostolicae sedi civitates ab aliis ablatas; sed »ex regni quoque sui parte alias non modicas« contulit. E contrario laudans Ludovicum Pium, non civitates et loca ab eo donata commemorat; sed paternam liberalitatem confirmasse ait, atque »uberioribus beneficiis, et [Col. 0031A] dapsilibus beneficentiis« sanctam sedem prosecutum esse. Haec siquidem adjiciunt fidem diplomati Ottonis, in quo ne nomen quidem Ludovici occurrit, quanquam alicubi nominandus fuisse videatur, ut in dissertatione planum erit. Multo minus donatio ejus ulla vel promissa, vel spontanea indicatur. Qua in re Ottonis diploma a Ludoviciano discrepat; namque Otto Caroli Magni exemplum secutus, unde et ipsi Magni cognomentum accessit, et alienas donationes confirmavit, et proprio ex regno suo, nempe ex ducatu Spoleti, septem civitates pleno jure possidendas, ut omnes reliquas, sanctae sedi largitus fuit: »De proprio, inquit, nostro regno civitates et oppida cum piscariis suis, id est Reatem, Amiternum, Furconem, Nursiam, Balvam, et Marsim, et alibi civitatem [Col. 0031B] Interamnem:« Umbriae scilicet civitatem ultimam, quae Romano ducatui finitima erat, a Narnia non longe dissita.

XXX. Cum praedictis autem comparari non potest discrimen illud maximum disciplinae in consecratione pontificum. Nam plena ea libertas, qua usi sunt clerus populusque Romanus a Gregorii III tempore, sub Sergio II jam desierat: nec sine imperatoris confirmatione, missis ejusdem praesentibus, consecrabatur electus pontifex. Et quanquam ea disciplina aliquandiu abolita fuerit, necessario resumi eam oportuit auctoritate apostolica. Nam anno 827 Eugenii II et Lotharii imperatoris constitutione, canonicae electionis ritu, abusibus qui in illum irrepserant sublatis, confirmato, nulla consecrationis mentio [Col. 0031C] habita fuit. Hanc vero postmodum Sergius II imperiali confirmationi obnoxiam esse voluit: quare eodem Lothario ac filio ejus Ludovico Augustis, decretum electionis prisco more ad aulam imperialem mitti consuevit, nec pontifex consecrabatur, nisi ab imperatore confirmatus, et coram ejus missis. Id quidem jugum sancta sedes post Ludovici mortem excussit; ita ut novem Joannis VIII successores libere consecratos certum et exploratum sit. At necessitas rerum tulit, ut in Concilio Romano, quod est celebratum ab Joanne IX, anno 898, al. 904 (Labbe, Conc. tom. IX, pag. 502), sancta sedes iterum jugum subiret ultro, quod jure semper aversata erat: tametsi exsecutioni mandatum non constet, dum Tusculani comites rerum potientes, [Col. 0031D] deinde Ottones electionem ipsam per summum nefas sibi arrogarunt. Verumtamen antequam Otto I electioni se immisceret, ipso in actu coronationis suae veluti aequam rectamque legem suo diplomate amplexus est novam illam subjectionem sanctae sedis imperatoriae potestati: »Salva, inquit, in omnibus potestate nostra, et filii nostri, posterorumque nostrorum, secundum quod in pacto, et constitutione, ac promissionis firmitate Eugenii pontificis, successorumque illius continetur, ut omnis clerus . . . Et ut ille, qui ad hoc sanctum et apostolicum regimen eligitur, nemine consentiente consecratus fiat pontifex, priusquam talem in praesentia missorum nostrorum, etc.« Conferatur disciplina ista cum Ludoviciana: [Col. 0032A] palam fiet, quam temere confictum dicatur utrumque diploma per saec. XI.



§ V. De diplomate sancti Henrici.

XXXI. Quemadmodum nulla inter Ludovicum et Ottonem proferuntur diplomata, quia scilicet nihil novi praeseferebant: ita inter Ottonem et Henricum neque Ottonis II nec III diplomata ullo habentur in numero. Ottonis enim II aliud non exstare videtur, quam paternum, quod utriusque nomine factum, rite perlectum fuerit anno 967, cum imperiale diadema suscepit a Joanne XIII, patre superstite; non secus esse de Ottone III, cum coronatus a Gregorio V affine et ad pontificatum ab se promoto advocatus ecclesiae sancti Petri est effectus, ut ait Ditmarus (lib. IV), persuadent diplomata, quae idem dedit [Col. 0032B] Romae. Nullum quippe jus in Urbe adeptus esset, nisi suscepisset imperatoriam coronam, cui prae aliis ritibus lectio diplomatis adnexa erat, ut suis locis planum fiet in dissertationibus. Non ita de sancti Henrici diplomate, quod sententia nimis praecipiti Chorographus Italiae medii aevi (Scr. Ital. tom. X, n. 99) flocci habendum vellet: quasi »charta Ottonis fuerit bona sanctaque credulitate recepta et firmata a piissimo Henrico.« Nam diploma ipsum injuriam repellit, quandoquidem veteri sanctae sedis ditione confirmata, de donationibus sic loquitur: »Quae piae recordationis donnus Pippinus, et donnus Carolus, et donnus Ludovicus, et Otto, et itidem Otto filius ejus, praedecessores videlicet nostri, beato Petro . . . contulerunt.« Serio autem animadverti [Col. 0032C] oportet, Ludovicum non taceri, ut imprudenter factum fuit ab Ottone: sileri autem excellentissimi imperatores, quia nec Pippinus, nec Otto filius Ottonis I tali honore dignabantur, quae res in Ottoniano diplomate attenta non fuit, adeoque Pippino imperatoris nomen tributum invenitur patenti mendacio. Infra vero aut conjunctim memorentur, citra nomen Pippini aut Caroli tantum mentio fiat, Augustus titulus nunquam omittitur: quod non est chartam Ottonis bona sanctaque credulitate recipere et firmare, ac vitiosam emendare, ac successores omnes admonere, undenam sumendum initium sit confirmationis jurium omnium apostolicae sedis

XXXII. At enim vero nil magis solemne Augustis Henrici successoribus, quam confirmatio jurium [Col. 0032D] sanctae sedis a temporibus Ludovici: qua super re videnda dissertatio IV quae huic diplomati praemittitur. Quamobrem providentia potius Henrici, seu Benedicti VIII laudanda est, qui cum aetate, licet parum feliciori, catholicae Ecclesiae praeesset, Joannis XII imprudentiamne, an inscitiam non imitatus, Ludovici nomen luculenter expressit, seu exprimi curavit ab Henrico. Ottoniano quidem diplomati, ut istud Ludoviciano, quam simillimum est diploma Henrici, qua ditiones et jura omnia sanctae sedis confirmat; itemque una cum Ottone disciplinam consecrationis pontificis longe aliam ab exposita in diplomate Ludovici nobis exhibet: eadem quippe obtinebat sub utroque Augusto. At veniens ad donationem propriam, [Col. 0033A] distincte adeo de iis, quae trans Alpes concedit, ac de iis, quae in Spoletano ducatu, verba facit; necnon quae donationis titulo, quaeve commutationis offert, tam perspicue secernit, ut bonae sanctaeque credulitatis notam omnino abjiciat. Ea propter Nicolaus III, cum a Rudolpho confirmari voluit ditiones, et jura sanctae sedis post infelicissima invasionum tempora, non unum ex tribus diplomatibus, utcunque simillimis, sed singula a Conrado Rudolphi oratore diligenter exscripta ex archivo Romanae Ecclesiae ad eum transmisit, ut videre est apud Raynaldum (an. 1278, n. 58 seq.). Idcirco et ego religioni duxi singula lectoris oculis non subjicere ex laudato praestantissimo codice Albiniano diligenter collata cum Ludoviciano exemplo authentico, et cum autographis [Col. 0033B] Ottonis et Henrici servatis in apostolico archivo Molis Adrianae, adversus nuperam scribendi licentiam de eorum singulis



§ VI. De chartula comitissae Mathildae.

XXXIII. Post Henrici diploma locum sibi vindicat donatio celebris Mathildis, de qua minus accurate actum video ab scriptoribus tam antiquis, quam recentibus. Bona enim propria magnae comitissae pars constituunt loco non suo, ita ut possideri hodieque videantur ab apostolica sede, quo nihil falsius; pars ad aliquot praedia coarctant, adeoque beatum Petrum bonorum omnium haeredem institutum inferioris conditionis faciunt, quam monasteria et ecclesias, in [Col. 0033C] quas princeps illa piissima suas largitiones effudit. Hac donatione nil magis celebre monumentis omnibus pontificum, Augustorum, regum, et aliorum per annos circiter bis centum ab saeculo XI exeunte ad initia quarti decimi. Cum autem terra, domus, allodium, podere, comitatus, donatio ejusmodi appelletur, hinc aliae aliorum opiniones. Opiniones autem? Imo vero hallucinatio aliorum alia profecta est. Quamobrem de ista quam de praecedentibus donationibus disserere uberius oportuit, non modica historiae parte explorata ante Mathildicam largitatem, nec minori postquam, sancta sede Avenione degente, donationis nomen ipsum obsolevit. Id equidem feci volens ac lubens; nam tempora spissis tenebris obvoluta percurrens, doctissimorum hominum vestigia [Col. 0033D] offendi a recto tramite aberrantium, quae res mirum, quantam mihi alacritatem addiderit, et quodammodo impulerit, ut viam pergerem, qua non pauci alii instituerunt iter, at falsis opinionibus abrepti per devia, quem sibi proposuerant finem, non sunt assecuti.

XXXIV. Id praecipue animadverti, quod sancti Henrici successores duo Conradus Salicus et Henricus II, ubi augusteam dignitatem coronatione per manus pontificis sunt adepti, neque Ottonis, neque Henrici liberalitatem sunt imitati; sed priscis sanctae sedis juribus confirmatis, novi nihil de suo addiderunt. Caeteri autem Augusti, si Lotharium II excipias, imperialem coronam assecuturi, amplissimis [Col. 0034A] pollicitationibus, ac sacramentis validissimis jura eadem confirmarunt; at continuo perjuri omnia invasionibus miscuerunt. Neque ante Rudolphum, regem Romanorum electum anno 1273, apostolica sedes rediit ad primaeva jura. Quapropter a temporibus Henrici IV Germaniae regis per duo fere saecula implicatissima omnia jura, incertique locorum domini apud scriptores occurrunt. Intra hanc annorum periodum vices bonorum Mathildis (acquisitio eorum altius repetenda) ante, et post donationem sanctae sedi factam exploravi. Neque alios ex tot pontificibus reperi, nisi Honorium, et Innocentium II, qui donationis possessionem integram, quatuor civitatibus exceptis Parma, Rhegio, Mutina, et Mantua, inierint, quorum uterque de eadem alius alium investivit. [Col. 0034B] Caeteri, ac prae iis Innocentius III, vix partem ejus aliquam aut recuperarunt, aut possessam ab aliis per investiturae publica instrumenta sanctae sedi vindicarunt. In chartis postea decantata ea donatio, ac demum mota loco, ipsaque in veteri ditione sanctae sedis a scriptoribus non satis eruditis aut miserandum in modum solertibus constituta, intercidit. Romanis siquidem pontificibus major sollicitudo supervenit ab Augustis invasoribus ob Siciliae jura, quae gravioris momenti erant. Haec postliminio ad sanctam sedem redierant Nortmannorum virtute; nec tantum laborare oportuit pontifices, ut sanctae sedi assererent, sed etiam ut ab imperio Germanico disjuncta eadem esse, publicis Augustorum tabulis declarari obtinerent. Quod demum est factum a Friderico II et ab [Col. 0034C] imperii principibus. Historiae hujus tam variae, tamque ad rem nostram necessariae summa saltem capita in dissertatione V invenientur.

XXXV. Parmae praesertim, et Placentiae jura antiqua sanctae sedi asseruntur contra eorum opinionem, qui perperam in Exarchatu eas civitates constituunt. At enim vero cuinam persuasum erit, Mutinam, Rhegium, Parmam, Placentiam, et Bobium in antiquo exarchatu olim comprehensas, Pippini tempore, cum regni Langobardorum pars magna erant, exarchorum juris fuisse? Cum praeterea et Pippinus et Carolus donati ab se exarchatus civitates singillatim enumerent, neque ultra territorium Bononiense donationem protendant. Una [Col. 0034D] civitas Bobium in Codice Carolino (ep. 51, 54; al. 54, 51) memoratur, inter dono datas a Francorum regibus. At serio animadvertatur, semel et iterum recenseri post Caesenam. Apud Anastasium quoque (sect. 252) Fulradus abbas et consiliarius Pippini regis claves et obsides uniuscujusque civitatis accipiens adiisse traditur castellum sancti Marini, Vobio, Orbino. Quid? Abbas ille possessione inita castri sancti Marini bis centum circiter passuum millibus dissitum Insubriae oppidum pernicissime advolarit, indeque Urbinum pari velocitate reversus erit? Nonne Sarsinae, aut oppido ei finitimo id nomen fuit? Praeterquam quod Bobiumne una civitas (si modo id oppidum Cottiarum Alpium erat civitas, quae non habuit episcopum, nisi Benedicti VIII et Henrici augusti [Col. 0035A] temporibus) recenseatur, celebrioribus reliquis praetermissis? Nominantur eae siquidem et apud Anastasium, et in divisione regnorum Caroli Magni; at regno Italiae utrobique asseruntur. In Parmam igitur et Placentiam jura sanctae sedis non tam alte repetenda sunt, historia omni reclamante: sed jus antiquius in Parmam a donatione Mathildis ad summum peti posset: in Placentiam vero ab initiis saeculi XIV, cum sancta sedes morabatur in provincia, qua occasione Parma etiam civitas parere coepit Romano pontifici.

XXXVI. Opinionem hanc, sine ulla dubitatione falsam, inde natam esse video, quod Aemiliae provinciae, ratione habita Romanae reipublicae, tempore, aut etiam juxta provinciale ecclesiasticum, cum Ravennae [Col. 0035B] archiepiscopo suffraganei erant episcopi omnes Aemiliae et Flaminiae (quae duae provinciae olim uno Aemiliae nomine appellatae inveniuntur) nullum discrimen temporum est servatum. Nam Gregorii quoque aevo annis amplius 150 ante donationem Pippini, cum Aemiliae pars Langobardis, pars Graecis parebat, idem pontifex privilegia confirmans Mariniano, apud Ughellum (Ital. Sac. tom. II, pag. 339) ea inter, »confirmamus, inquit, episcopatuum totius Aemiliae provinciae civitatum omnium Deo amabilium episcoporum creationes et consecrationes, id est Sassinatis, Caesinatis, Foripopuli, Forilivii, Faventiae, Foricornelii, Bononiae, Mutinae, Regii, Parmae, Placentiae, Brixilli, Vicohabentiae, Adriensis, Comaclensis, Ficoclensis.« Et, quod etiam [Col. 0035C] majus, anno 1125 Henrici V invasoris donationis Mathildicae emortuali, Honorius II qui postea ejusdem donationis possessionem iniit, antiquum privilegium instaurat archiepiscopo Ravennati Gualterio, quod scilicet ejus praedecessores ob superbiam amiserant (Id. ibi p. 365), utiturque conceptis his verbis: »Per praesentis privilegii paginam confirmamus episcopatus videlicet Aemiliae provinciae, id est Parmae, Placentiae, Regii, Mutinae, Bononiae, Ferrariae, Adriae, Comacli, Imolae, Faventiae, Forolivii, Foropompilii, Caesenae, Ficoclae.« Quid vero? continuo subdit: »Praeterea confirmamus vobis exarchatum Ravennae, qui Romanae Ecclesiae juris est.« Et paulo infra: »Pomposiani quoque monasterii [Col. 0035D] curam personae religionis tuae, salvo ecclesiae nostrae jure, committimus.« Hinc patet, Honorium Gregorii Magni exemplo ecclesiasticae antiquae provinciae rationem habuisse, dum episcopos totius Aemiliae subjecit archiepiscopo; ab eadem vero secrevisse provinciam civilem sanctae sedi subditam, nempe exarchatum, quem et Flaminiam, et Romandiolam variis temporibus appellatum in veterum monumentis liquet.

XXXVII. Quod autem rem magis comprobat, idem Honorius paulo post bonorum Mathildis possessione inita, de iisdem Albertum ducem investivit. Bona vero illa constituta erant in ea Aemiliae parte, quae Langonardis obtemperabat, pertinuitque iis exactis ad Italiae regnum, quod et Langobardorum dici consuevit, retento [Col. 0036A] prisco nomine. Itaque Aemiliae pars illa, quam Langobardi statim atque in Italiam venerunt, regno suo adjecere, et aliquandiu amissam sibi iterum asseruerunt, secernenda est ab exarchatu, quem Aistulphus anno 752 suam in potestatem redegit, extremo exarchorum Eutychio ejecto. Hic siquidem est exarchatus a rege Francorum Pippino post biennium donatus sanctae sedi, et ab ejus filio Carolo postea confirmatus, qui Aemilia dicitur ab Adriano (Cod. Car. ep. 51, 52, 54; al. 54, 52, 51), Ravennatibus quoque Aemiliae populorum titulum tribuente, hisque vicissim Ravennatum: neque ultra Bononiense territorium protendi potest, repugnante historia omni, ac praecipue Carolini Codicis epistolis, quibus integra debetur fides. Num Adriani exemplo Stephanus IV [Col. 0036B] Ravennae ipsi Aemiliae nomen indiderit, an finitima alia civitas sic diceretur (nam trino urbs ipsa vocabulo, ut ait Jornandes (de Reb. Get. cap. 19) antiquitus etiam gloriabatur, Ravenna, Classis, Caesarea: ampla quippe erat, et tripertito divisa) nullo ex veteri monumento discimus. Certe Ludovicus pius in suo diplomate an. 817, ac deinde omnes augusti, reges, et principes suis diplomatibus recensentes civitates singulas exarchatus, Aemiliam Ravennae adjungunt: ac de civitate, non de provincia rem esse, enumerationem ipsam sequentia verba palam faciunt: »cum omnibus finibus, territoriis, atque insulis in terra marique ad supradictas civitates pertinentibus.« Omnia explicatoria erunt in dissertatione V.

XXXVIII. Verum ne aliquibus fortasse videar de [Col. 0036C] aliis ditionibus sanctae sedis disseruisse inutiliter ac temere; nosse illos oportet, Mathildicam donationem loco motam, ut principio aiebam, non aliter ad suam veram sedem revocari potuisse. At enim Florentinius, aliique decepti, ducatus Romani transtiberini, seu Tusciae Romanae majorem partem, et Tusciam Langobardicam, quibus patrimonio nomen est inditum, Mathildis donationem esse pro certo habent. Alii Trithemium et Crantzium sequentes Marchiam Anconitanam esse putant. Nec desunt qui Spoletano ducatui eam donationem appingunt. Alii denique Tusciam regalem, quae tempore Mathildis Marchia Tusciae vocabatur, et Ferrariam pro ejusmodi donatione interpretantur. Nemo autem ex scriptoribus nuperis [Col. 0036D] antiquorum vestigiis insistens comitissae donationem contineri omnem in Aemiliae parte a Langobardis primum invasa deprehendit. Quamobrem necessarium duxi ducatum Romanum transtiberim ditioni antiquiori sanctae sedis restituere, et Tusciam Langobardicam donationi Caroli Magni: perinde ostendere, Marchiam Anconitanam, quae magna ex parte erat Pentapolis maritima, Pippino referri acceptam oportere. Spoletanum vero ducatum primo sanctae sedi oblatum a Carolo Magno qui supremum jus ibidem retinuit; deinde ejus partem summo jure utendam sanctae sedi concessam ab Ottone; partemque aliam dono, aliam in concambium a sancto Henrico traditam Benedicto VIII et successoribus in perpetuum, demonstrandum fuit nullatenus ad donationem [Col. 0037A] Mathildicam pertinere. Denique Marchiam Tusciae beneficio imperatorum genitori Mathildis traditam, et Ferrariam beneficio pontificum ab eadem retentam, ea sine haerede excedente, ad suos utramque dominos jure esse reversas, ostendere necesse fuit. Harum autem opinionum falsitate detecta, donationi Mathildicae sedes certa majori ex parte citra Eridanum vindicanda fuit in dioecesibus Mantuana, Regiensi, Mutinensi, ac Parmensi, scriptorum veterum, ac documentorum testimoniis, quae vocari non possint in dubium.



§ VII. De codice Rudolphino.

XXXIX. Septimum non tenuis pretii monumentum est codex Rudolphinus ineditus. Hic epistolas 126 [Col. 0037B] continet, ex quibus si novemdecim alienas detrahas, septem et nonaginta a Rudolpho rege Romanorum conscriptae remanent, totidem fere numero, quot Codex Carolinus comprehendit: hoc tamen discrimine inter utrumque, quod huic nomen fecit collector Carolus Magnus; at Rudolphini nomen ab auctore ipso accessit codici, qui per me in lucem nunc primum prodit. Eruditis adhuc fuisse ignotum colligitur ex narratis ab Joanne Willelmo Goebelio in notis ad Conringium (tom. I De finibus Imp. Germ., p. 305), ubi de Aventino loquitur, apud quem Rudolphi epistolarum mentio est: »Dubium tamen valde est, inquit, an Aventinus de iis diplomatibus, quorum exemplaria a Romanae sedis patronis producta sunt, loquatur. In archivo autem imperatoris diplomata illa [Col. 0037C] latitare ex Lambecii diario sacri itineris Cellensis imperatoris Leopoldi sibi persuasum habent. Verum Lambecius tantum tradit, in catalogo quodam documentorum a Seyfrido abbate Zweytalensi confecto, et diplomatum Rudolphi I mentionem injici: sed de tenore illorum nihil ibi dicitur, cumque nec ipse abbas in dedicatione genealogiae domus Austriacae memoret, quid 120 epistolae Rudolphi, quas se vidisse affirmat, continuerint . . . . . Alterius quidem adhuc codicis idem Seyfridus mentionem facit, ibique se principum imperii Rudolphinae donationis confirmationem invenisse ait: sed nil additum, an authenticorum documentorum codex fuerit. Neque Lambecius, quamcunque etiam impenderit diligentiam, [Col. 0037D] nihil codicum, qui abbatis Zweytalensis fuerunt, reperire potuit: et maxime est incertum, an codex 149 epistolas Rudolphinas continens, cujus Lambecius in catalogo librorum a se edendorum meminit, ille fuerit, de quo Seyfridus loquitur, et an originalia complexus sit documenta.« Ita iste auctor dubitans, negans, judicium ferens de re sibi ignota, ac nullatenus exquisita.

XL. Non ita eminentissimus cardinalis Passioneus, cui, ut dixi, Carolinum Codicem omnibus numeris absolutum debemus. Satis illi fuit Lambecium semel et iterum Seyfridi codicum meminisse; ut non minori sollicitudine, majorique fortassis incommodo, quam in Carolini Codicis recensionibus adipiscendis, Seyfridi codicem illum nancisceretur, qui diploma [Col. 0038A] principum imperii adnexum habet, Vienna, ubi apostolicum nuntium gerebat, ut vidimus, non semel ad Austriacum Zweytalense Cistercium (Clarae Vallis nobis audit) prope fines Bohemiae se contulit, codicemque diligentissimo Lambecio incompertum, ubicunque is lateret, elicere omnino voluit. Res illi, ut semper, cessit ex voto. Quamobrem summa cum fide ejus exemplum exscribi, conferrique accuratissime jussit cum Seyfridi apographo: deinde ubi functus apocrisiarii munere usque ad ineuntem annum 1738 a clemente XII accersitus, atque apostolicis diplomatibus praefectus fuit, una cum Codicis Carolini recensionibus, Rudolphini exemplum Romam vexit, publicam in lucem aliquando editurus, si ad id satis otii nactus esset. At mense Junio ejusdem anni in [Col. 0038B] sacrum sanctae Romanae Ecclesiae cardinalium collegium jure cooptatus, deinde semper multis, gravibusque ministerii occupationibus impeditus, sanctam sedem, ac litterariam rempublicam ultra quam satis erat, tam singulari tamque utili utroque munere fraudavit. Quamobrem mea qualicunque opera, ut aiebam de Codice Carolino, diuturnitati finem afferre maluit, quam editionem eorum codicum per se procurandi desiderium ingens, quo tandiu est deceptus, diutius ferre; tempore magis opportuno dum falsae tot opiniones de imperio et de pontificia potestate, quam temporalem vocant, vastis multisque editis voluminibus, in Italia ipsa percrebrescunt, hujusmodi editionem monumentorum, queis eaedem eliminantur, nec sancta sedes, nec litteraria respublica possent [Col. 0038C] accipere; praecipue Rudolphini codicis de quo agimus.

XLI. Et vero Rudolphum videre est in hisce epistolis non aliud nomen usurpare, quam regis Romanorum; ac saepe efflagitare a pontifice, qui unus id poterat, ut ad imperium promoveretur. Non secus in Aurea Bulla, qua nihil sanctius apud Germanos, invariabilis dictio est a primo ad ultimum: »Regis Romanorum in imperatorem« sive »in caesarem promovendi:« aut »futurum imperatorem,« seu »caesarem,« ut habet editio Limnaei, qua utor (cap. 1, n. 1, 2, 19, 21, 23; cap. 2, n. 1, 3, 4, 8; cap. 7, n. 2; cap. 18; cap. 20 et cap. 28), adeoque distincte agitur de rege Romanorum, et imperatore, ut duabus [Col. 0038D] de dignitatibus verba fieri plane constet. Sic (cap. 2, num. 8 et 9) de Privilegiis Electorum: »Absque dilatione et contradictione confirmare et approbare debeat per suas litteras, et sigilla, ipsisque praemissa omnia innovare postquam imperialibus fuerit infulis coronatus . . . . . Primo suo nomine regali faciet, et deinde sub imperiali titulo innovabit.« Et (cap. 26) de Aquisgranensi et Mediolanensi corona praeferenda uni caesari coronato: »Et hoc ante imperatorem duntaxat, qui jam est imperialibus infulis coronatus.« Et quia Rudolphus coronam nunquam est assecutus, idcirco non aliam in codice dignitatem, quam regiam praesefert. En veram imperatoriae dignitatis indolem, quam Leo III instituit in Carolo Magno. Imperii etiam Germanici fines certi designantur [Col. 0039A] in eodem Codice, dum Romandiola, quam Rudolphus detinebat imprudens, extrema imperii pars dicitur; ejusque jura vindicantur in Langobardia et Tuscia: quare et sanctae sedis ditionis fines ab imperialibus luculenter secernuntur. Quae quidem omnia latius explicantur in dissertatione IV, de Rudolphi epistolarum libris tribus, qui in isto codice continentur.

XLII. Ibidem videre erit, alios audacter, inscite alios de primariis precibus locutos esse. Instar omnium erit Struvius (Syntagm. J. P. c. X, § 32) qui de privilegio ab apostolica tantum sede obtinendo: »Licet verum sit, inquit, a temporibus Friderici III indultum petiisse imperatores a papa super primariis precibus, priores tamen imperatores ad [Col. 0039B] inveteratam provocarunt consuetudinem, nec unquam a pontifice indultum petierunt.« Quippe omnium primum Carolum IV eo privilegio esse usum demonstrabitur. Quod autem spectat ad Augustos vel reges, qui primas preces ecclesiis porrexerint, Struvius idem Rudolpho antiquiorem non novit. At binas ejusdem litteras producere putans, commentitias Rudolpho ascriptas sententias affert. Ex prioribus (Paralip. ad Ursperg. an. 1286, p. 362) haec recitat: »Cum ex antiqua, et approbata, ac a divis imperatoribus et regibus ad nos producta consuetudine quaelibet ecclesia in nostro Romano imperio constituta, ad quam beneficiorum ecclesiasticorum pertinet collatio, super unius collatione beneficii precum nostrarum primarias admittere teneantur.« Quatuor epistolae [Col. 0039C] exstant in Codice (lib. I, epist. 14 seqq.), in quarum prima simile quid legitur. »Dum in nostrae sublimationis exordio quaelibet ecclesia in Romano imperio constituta super provisione unius personae primitias precum nostrarum ex antiqua et approbata consuetudine sacri imperii admittere teneatur, primarias tibi offerimus preces nostras.« Item in tertia (Ibid., ep. 16). »Cum igitur antiqua et approbata jus nostris antecessoribus divis imperatoribus et regibus contulerit consuetudo, quod singulae personae in singulis cathedralibus, et aliis collegiatis ecclesiis ad primarias preces regias recipi debeant in canonicos et in fratres.« Litteras alteras, quas Struvius petit ex Chiffletio ad civit. Bisuntin., Thomassinus etiam affert [Col. 0039D] (de Benef. II, 1, c. 54, n. 7), et Goldast. (Const. Imp. tom. III, p. 446) eamdem formulam adhibet: at tum ipse, tum Urspergen. consignant an. 1286 quod satis est ad commentitiam eam formulam declarandam. Pugnat siquidem cum »nostrae sublimationis exordio,« nempe extremo anno 1273. Praeterea Rudolphus non dicit »ad nos producta consuetudine, neque in nostro Romano imperio neque precum nostrarum primarias.« Formula igitur ad ingenium composita minus recte ascribitur Rudolpho.

XLIII. Ex laudatis Rudolphi epistolis ductum esse eam formulam nemo non videt. Quamobrem Codex huic similis (ni fallor) in Bibliotheca Vindobonensi, aliis etiam patuit. Enim vero nostra aetate R. P. Hansizius (Germaniae sacrae tom. I, p. 416; tom. II, [Col. 0040A] p. 379 seqq.), ibidem [.....]ur. Civ. LXXVII) nactus est codicem nostri perquam similem, ut fidem faciunt epistolae undecim ab eo prolatae, quas invenies in codice (lib. I, ep. 38; lib. II, 8, 9, 10, 11, 12, 13, 15, 22, 29, 33) novem scilicet Friderici archiepiscopi Salisburgensis Rudolpho, hujusque unam (12), qua eidem respondet; nec non alteram (33), qua pontifici Romano victoriam ab se de Ottocaro Bohemiae rege reportatam nuntiat. Ex quibus omnibus variantes lectiones decerpsi, cum momenti alicujus esse mihi visae sint. Quod praecipue animadverti, tam in Zweytalensi codice, quem publicae lucis facio, quam in caesareo, quo usus est Hansizius, par scribendi ratio servatur; nomina locorum et personarum fere semper littera N indicantur; nulla in [Col. 0040B] fine subscriptio; temporis ordo nullus; paucae admodum inscriptionem praeseferunt. Perioches singulis epistolis praemittuntur, at sine ulla dubitatione ab exscriptore codicis ex autographo: nam Rudolpho Imperatoris nomen quandoque ascribitur juxta sequiorum temporum inscitiam aut falsam opinionem. Quae profecto opinio non obtinuit ante annum 1356, cum dabatur Aurea Bulla, de qua nuper est dictum: ac proinde per totum illud spatium tres in periodos divisum ab Struvio, epistolarum sententia citra earum argumenta attendi debet. Equidem nolui eadem praetermittere, ut aequum erat, ne fidei codicis quid deessem. Quin etiam epistolam primo aspectu interpolatam (lib. I, ep. 39) Gregorio X vindicavi eadem ex causa: tametsi dubitationem omnem non [Col. 0040C] abjecerim de sublesta fide.

XLIV. Si Rudolphinus hic codex ad Gretseri manus pervenisset, tantum operae vir doctissimus non impendisset curandis epistolis nonnullis, quas ab anno 1245 ad 1273 a regibus Romanorum Henrico, Willelmo, Richardo, Alphonso ad pontifices datas se vidisse ait in antiquo codice (In fin. Car. Cod.). Nam, praeterquam quod improbam operam deserere illum oportuit prae ineluctabilibus mendis, eas tandem dederant vitio creati principes, quos ille perperam caesares appellat, caesaresque futuros, Aurea Bulla docente, melius dixisset, modo imperiales infulas a romano pontifice adepti essent. Hodie illis etiam epistolis utimur, quarum curam deseruit Gretserus: [Col. 0040D] etenim post hujus mortem Rainaldus ex optimae notae codice Annalibus eas inseruit. Inde autem duo potissimum discimus non parvi momenti, septem videlicet principum Electorum originem nulla pontificia, aut imperiali constitutione; et regis Romanorum electionem a Romani pontificis approbatione robur accipere consuevisse. At de his in dissertatione. Illud hic monere juvat, quod ipsae illae tenebrae Interregni fatalis, ut jurisconsulti Germanici appellant, nonnihil lucis afferunt Rudolphino codici: iste autem una cum Aurea Bulla indolem certam imperii tam luculenter patefaciunt, ut falsis tot opinionibus propulsandis nihil ultra adjiciendum videatur. Tametsi Rudolphi ejusdem diploma, quod supremo loco a me profertur, extra omnem aleam rem ponat.



§ VIII. De diplomatibus Rudolphi.
[Col. 0041A]

XLV. Hujus diplomatis editio nihil novi habet: quare et praeteriri poterat, nisi corroborandis supra allatis, et nimiae aliquorum licentiae frenandae necessarium illud esset. Tres prae aliis commendantur ejus editiones ex autographo, quod in tabulario molis Adrianae asservatur: Raynaldi (1279, n. 1, seqq.), Zacagni post eruditam dissertationem historicam de dominio sanctae sedis (Append. Actor. vet. p. 97, seqq. edit. Francoford.) et eminentissimi cardinalis Antonelli tabularii ejusdem tunc praefecti (Parm. et Plac. par. 7, in fin.). Cur ego nuperrimam hanc editionem ex eodem autographo procurarem, jam dixi duplicem esse causam. Primo ut diploma acta omnia complectens Lugduni an. 1274 per cancellarium aliosque [Col. 0041B] legatos Rudolphi; Lausanae per ipsum Rudolphum coram pontifice Gregorio X et cardinalibus sequenti anno; perque alios legatos Conradum minoritam Romae apud sanctum Petrum, et Gotefridum praepositum soliensem Viterbii coram Nicolao III, an. 1278, tale, inquam, diploma a Germaniae principibus solemniter confirmatum omnium oculis subjiceretur. Deinde ut scriptoribus ex ipsa Italia nostra imitatis dicacitatem Conringianam (De fin. Imper. Germ. tom. I, p. 285) post alia monumenta certa, istud aeque certum opponeretur. »Papa, et ejus asseclae, ait Conringius, omnes gloriantur de donatione hujus Rudolphi. Variae donationes factae sunt papae a Carolo Magno et aliis, quas supra examinavimus. Ab hoc Rudolpho Habspurgico dicunt saepe sibi in liberrimam potestatem [Col. 0041C] data esse omnia bona a Caesaribus; ita ut nihil juris sibi reservaverit.« Inscitia hominis audacissimi praedicanda! Rudolphus nihil donat; veteres tantum donationes instaurat. Quid igitur juris sibi reservet in alienis donationibus? Pontifices, piissimo rege Rudolpho sanctae sedis jura omnia vetera confirmante, a diuturnis invasionibus quiescunt, Exarchatum, et Pentapolim, donationum omnium antiquissimas, potissimasque, postliminio ad Romanam Ecclesiam redeuntes accipiunt. Quid de donatione glorientur?

XLVI. Ne Lunigius quidem talia audet. Nam (Cod. Ital. Dipl. tom. II, pag. 733) hanc uni ex Rudolphinis diplomatis periochem praefigit: »Rudolphi I Romanorum regis iterata omnium privilegiorum a Romanis [Col. 0041D] imperatoribus sedi apostolicae concessorum, necnon donationum ipsi de quibusdam provinciis et urbibus factarum confirmatio. Datum Viennae anno Domini 1278, XIV Kal. Febr., regni nostri anno V.« Attamen in isto diplomate, quod Raynaldus affert (1278, num. 45) ex archivo molis Adrianae exstat haec formula: »Recognoscendi, ratificandi, approbandi, innovandi, concedendi, et nihilominus de novo donandi.« At quem eruditorum latet, Rudolphum plene adhaesisse instructioni, seu formae sibi a Nicolao III praescriptae? (Ibid. num. 62). Rem pontifex conceptis verbis expressit: »Ad omnem scrupulum removendum, prout melius valet, et efficacius intelligi de novo concedimus, conferimus, et donamus.« Stephanus [Col. 0042A] etiam IV et Paschalis I Romam cum ejus ducatu, patrimonia, et alia jura Diplomate Ludovici Pii comprehendi voluere, ut scilicet validiori niterentur praesidio: at Ludovicum donasse quidpiam sanctae sedi non invenietur. Optima igitur consilia pontificum praepostere accipientur, ut falsis omnia opinionibus impleantur? Consulatur historia. Historia autem? Imo vero ipse Rudolphus (Cod. lib. II, ep. 37) audiatur: »Universa, et singula, quae a nobis hactenus alma mater Ecclesia postulasse dinoscitur, tam per nuntios quam per litteras speciales, applauso benevolo, et assensu gratuito liberaliter approbantes, in his et omnibus aliis concepimus apostolicis beneplacitis aequanimiter conformare.« Ita videlicet reponit pontificiis litteris (Rayn. 1277, n. 54.) Nicolai III datis statim [Col. 0042B] atque ad Petri Cathedram ascendit: »petitionem autem, inquit, super ejusdem Ecclesiae terris, ac specialiter exarchatu Ravennae ac Pentapoli regali excellentiae toties inculcatam, absque ulteriori procrastinatione rogamus et petimus efficacis executionis promptitudine adimpleri.« At quae latius toto opere exponuntur, complectar brevi. Apostolica sedes quidquid titulo donationis possidet (exceptis patrimoniis artiquis) Pippino, et Carolo Francorum regibus; Carolo eidem (post susceptam imperialem coronam) Augusto; Ottoni Magno; Henrico et Mathildi acceptum refert. Augustis caeteris confirmationem duntaxat donationum, atque omnium jurium debet: tametsi ea confirmatio, cum necessaria esset ad imperiale diadema obtinendum, multoties illusoria fuit. [Col. 0042C] Quod de Rudolphi regis Romanorum confirmatione nullatenus dici potest.

XLVII. Regis, inquam, Romanorum: nam singulare id quidem est, Rudolphum regia tantum dignitate conspicuum ditiones et jura sanctae sedis diplomate confirmasse: quantumvis jampridem moris esset, ut rex Romanorum a Romano pontifice confirmatus imperialem fere semper coronam assequeretur: quamobrem rex Romanorum futurus imperator dicebatur. Namque juramenta eorumdem regum, queis pollicebantur prae aliis, se diplomate roboraturos, vindicaturosque Ecclesiae bona, facile invenientur, at ante Rudolphi diploma aliud nullum occurret ejus simile. Animadverti tamen oportet formulam in diplomatibus illius contentam apud Raynaldum (1274, [Col. 0042D] n. 9; 1275, n. 39) quae sic se habet: »Postquam Romam ad recipiendam unctionem, coronationem, seu imperiale diadema pervenerimus, ipsaque perceperimus, praemissa omnia et singula innovabimus, seu de novo faciemus.« Prae aliis vero attendenda illa, quam Rudolphus juxta instructionem Nicolai III apposuit diplomati, quo praecedentia confirmantur, quodque supremum locum sibi vindicat inter monumenta a nobis edita: »perceperimus, infra octo dies praemissa omnia et singula innovabimus, et de novo integre ac plenarie faciemus.« Ea siquidem morem suo loco expendendum continet, dandi diplomatis infra octo dies a suscepto imperiali diademate, qui deinceps obtinuit, ut docet liber Sacr. Rit. a Clem. V [Col. 0043A] an. 1311, et ab Innocentio VI an. 1355 laudatus (Bullar. Vat. tom. I, pag. 248, seqq., 350, seqq.) et expressius litterae Henrici VII ad Clem. V ap. Raynald. (1310, n. 7) quae habent: »De supradictis omnibus infra octo dies nostras patentes dabimus litteras quadruplicatas harum seriem continentes.« Quamobrem in Caeremoniali Edito amplissimum jusjurandum reperitur omnia complectens in genere: at de diplomate in actu coronationis legi olim solito, ut testatur panegyrista Berengarii, altum siletur. Hactenus de monumentis, quae singula fusiori calamo expendentur in dissertationibus, atque jura omnia sancto Petro et sanctae sedi, iisdem facem praeferentibus, vindicabuntur.

XLVIII. Pauca nunc subjungam ex Codice Albini, [Col. 0043B] de quo supra (n. XXIV). Collectio illa brevis ex Bibliothecae Lateranensis tomis carticiis, quam Cencii liber censuum praesefert, in Codice Albini, qui est antiquior Cencio, plenior, valdeque accuratior legitur. Eademque pertinet ad Gregorii VII aetatem, ut patet ex monumentorum penultimo ibi existente: nam eorum collector ita de eodem loquitur: »Ex synodo habita in Dalmatia a legatis VII papae Gregorii scilicet a Zebizone tunc monasterii sanctorum Bonifacii et Alexii abbate, nunc vero Cesenate episcopo, necnon a Folcuino Forosimpronii episcopo. Que synodus habetur in archivo sacri palatii Lateranensis. In nomine Domini, etc. A. Dom. Inc. MLXXVI. ind. XIV, etc.« Gebizo enim legatus in Dalmatiam missus 1075, octavo post anno, scilicet 1083, fit episcopus [Col. 0043C] Caesenas, et paulo post cardinalis. In vetustissima igitur ista collectione, quae praeteritorum temporum documenta continet, prae aliis legitur: »Item in quodam tomo carticio, qui est in cartulario juxta Palladium, legitur papa Benedictus locasse civitatem et comitatum Suanensem cum castellis et villis, et cum omnibus suis pertinentiis: et civitatem, et comitatum Rosellensem cum villis et castellis, et suis pertinentiis, et districto et placito, et cum omni datione, et redditu suo. Prestat unaqueque civitas LX sol. Item in alio tomo ejusdem cartularii legitur VII papa Bonifacius locasse castellum Petram Pertusam, etc.« Profecto si ordo temporum servaretur, Benedictum III, seu IV saeculo nono exeunte crediderim; etenim V, et VI sequentis saeculi, dum Tusculani [Col. 0043D] comites potiebantur rerum, de civitatibus istis disponere non potuerunt. At ponamus Benedictum VIII, vel etiam IX, sub initia saeculi XI locavisse eas civitates: Tusciae igitur Langobardorum civitates ultimae a Carolo Magno concessae Adriano et successoribus, pleni juris erant sanctae sedis id temporis. Itaque re inexplorata de iis loqui videbimus annalistam Italum. Nonne ab eodem tres insulae Corsica, Sardinia, et Sicilia, quae continuo post Rosellas recensentur in eadem donatione a Ludovico ejus filio, injuste vocantur in dubium?

[Col. 0044A] XLIX. At enimvero, ut Siciliam praeteream, de qua opportunius in sequentibus dicendum erit, in laudato Codice hi census antiqui memorantur in Sardinia: »Judex Calaritanus II lib. argenti pro censu. Archiep. Calaritanus VI lib. arg. Episcopus Dolien. II lib. Episcopus Sulcitanus II lib. Episcopus Barbarie II lib. Ecclesia sancti Saturnini II lib. Judex Arboren. II lib. Archiep. Arboren. VI lib. Episcopus sancti Petri de Teralba II lib. Episcopus de Osello II lib. Ep. sancti Justi II lib. Judex Turritanus II lib. Archiep. Turritan. VI lib. Episc. de Pragi II lib. Episc. de Ampuri II lib. Episc. de Serra II lib. Episcopus de Chisarpo II lib. Episc. de Castro II lib. Episc. Ozano II, lib. Episc. de Bosea duas lib. Abbas de Sacharia II lib. Abbas de Plajano II lib. Abbas de [Col. 0044B] Thergo II lib. Prior de Salvenero I lib. Summa horum omnium continetur in LIX libris argenti.« Judicatum Galluri vides hic deesse, quem scilicet apud Cencium invenies. At Codex Albinianus census antiquiores Cencio exhibet. Idcirco qui postea impositi, seorsim enumerantur, nec de Judice Galluri ulla fit mentio: »In Arborea Ecclesia sancti Thome cum omnibus suis bonis pro censu III bisant. omni anno Ecclesia S . . . . . que dicitur Cania II sol. exigusin. singulis annis.« Haec Arborensis Judicatus appendix ap. Cencium occurrit conjunctim cum reliquis censibus. Hinc vero quis non videt Sardiniam juris fuisse sanctae sedis? De Corsica idem constat ex Codice Albini longe etiam luculentius. Continuo enim post Sardiniam, haec tradit: »De Corsica: Corsicam [Col. 0044C] concessit papa Innocentius Janue sub annuo censu unius libre auri. Et exinde privilegium ei fecit.« Apud Muratorium (Ant. Ital. tom. V, col. 894) qui Cencii librum edidisse gloriatur, et eumdem omnino alium, et additionibus plenum vulgavit, hic locus ita legitur: »Consules Januenses unam libram auri pro dimidia Corsica, quam concessit eis papa Innocentius, et tam consules, quam populus, debent facere fidelitatem Romano pontifici, quando ab eo requisiti fuerint, prout in eorum privilegio continetur.«

L. Nec soli Innocentio II, Januenses Corsicam tunc referebant acceptam, verum etiam quinque aliis pontificibus Innocentii successoribus, videlicet Alexandro III, Clementi, Coelestino, Innocentio, et Honorio pariter tertiis, horum postremo id testante ap. Raynald. [Col. 0044D] (1217, num. 98 seqq.): »Ad exemplar, inquit, tam ipsius Innocentii, quam fel. rec. Alexandri, Clementis, Coelestini, et Innocentii praedecessor. nostror . . . . Ad haec Januensi civitati medietatem insulae Corsicae ad exemplar eorumdem praedecessor. nostror. concedimus: ita scilicet, ut nobis nostrisque successoribus Januensis populus, cum exinde fuerit requisitus, fidelitatem juret, et pro pensione unam libram auri singulis annis nobis, et successoribus nostris exsolvat.« Haec in antecessum memorasse non erit inutile.




[Col. 0045]
PRAEFATIO GRETSERI.

[Col. 0045A] Faveto, amice lector; bonam scaevam, si catholicus es, tibi apporto; si novator, magnum forsitan malum tibi afferri arbitraberis. Utcunque sit, en tibi indiculum, quot cujusque pontificum epistolae in hoc volumine insint: Gregorii III, 2; Stephani III, 8; Zachariae 1; Pauli I, 32, quamvis una ex istis scripta sit ad Pipinum communi nomine senatus et populi Romani; Stephani IV, 5; Adriani I, 49, licet una ex istis communi cleri nomine ad Carolum Magnum data sit; Constantini antipapae 2. Quarum omnium summam centuriam efficeret, si una adhuc epistola accessisset. Ex quibus septenae forsan, aut non multo plures leguntur jam, partim tomo IX Annalium illustrissimi Baronii, partim Centuria VIII Magdeburgensium, cap. 9, quas praeterire nefas duxi, ob [Col. 0045B] reverentiam Caroli Magni; quis enim sejungat quas tantus monarcha uno in volumine copulari voluit? Neque tamen in hac sylloge ratio temporis admodum accurate servata est; nam epistola Zachariae pontificis interjicitur epistolis Stephani III, cum tamen certum sit Zachariam Stephano priorem fuisse. Constantini etiam pseudo-pontificis geminae epistolae inter Paulum et Stephanum IV locum obtinere deberent, cum Constantinus post Pauli obitum cathedram apostolicam invaserit; et tamen ad calcem libri rejectae sunt; qui neophytus appellatur, quia laicus cum esset, et omnis penitus clericalis consecrationis expers, a turbulentis quibusdam ad supremum hoc apostolici officii culmen, nefaria temeritate evectus est, successu parum prospero; vix enim annum [Col. 0045C] unumque mensem in hac tam excelsa specula consederat, et ecce ruina atque in imum praecipitatio. Qua de re legi potest Baronius tom. IX, anno Redemptoris 768.

Sed ut ad epistolas Pauli pontificis accedamus, Centuriatores Cent. VIII, cap. 10, scripta hujus pontificis recensentes, ita scribunt, vel potius calumniantur: »Pontificii collectores tomorum Conciliorum videntur consulto epistolas Stephani II et Pauli, Stephani III, Constantini et Adriani omisisse: ne pontificum artes et fraudes in Francis dementandis, et injuste occupandis bonis imperii, patefierent.«

Caeterum hanc putidam criminationem unus, omnium loco et nomine, satis superque refellit illustrissimus [Col. 0045D] Baronius, flebili illa sua threnodia, quam texuit ad annum Christi 767, eo quod pontificis hujus Pauli epistolas adipisci non potuerit; ut taceam similem lamentationem ob epistolas Adriani pontificis ad Carolum Magnum non repertas; quarum omissione existimabat Annales suo praeclarissimo ornamento carere. Accipe, lector, ipsius praestantissimi cardinalis verba, et judica num Pontificii de industria hujusmodi epistolas oppresserint.

»De Pauli rebus gestis opulentiorem tibi apposuissemus [Col. 0046A] mensam, si epistolas ab eo scriptas ad Pipinum Francorum regem, et alios, reperire potuissemus, quarum duntaxat argumenta summatim perstricta et recensita vidimus a Panvino in Vitis Romanorum pontificum, easque integras haberi in Vaticana bibliotheca testatur: verum easdem diu quaesitas minime invenire valuimus, ut eas vel furto, vel alio aliquo modo inde sublatas existimemus. Caeterum nihil est, quod ejus fides possit in suspicionem adduci, cum et earumdem totidem numero argumenta pariter recitent novatores, qui pertaesi prolixitatem atque multiplicitatem pariter, sed magis veritatem, non ipsas integras, sed ipsarum argumenta tantummodo edidere: quae si non simul congestae, sed per annos singulos, quibus sunt datae, digestae [Col. 0046B] fuissent, non fastidium, vel nauseam legentibus attulissent, sed maximam voluptatem; ut pote, quod ex eis epistolaris historia, quae caeteris veritate et sinceritate praestat, ignota hactenus, fuisset egregie concinnata: quod, nec tu negaveris, cum earumdem argumenta perlegeris, quae hic tibi subjicimus, ne jejunum penitus dimittamus, quem opipara mensa (quod optassemus), excipere non conceditur. Sed et ex his quoque intelligat, et fateatur, licet invitus, quam bene et optime de ecclesiasticis antiquitatibus mereatur, qui non fragmenta, vel argumenta reddat epistolarum, sed ipsas integras edat, non amplius perituras, cum sic earum perpetuitati bene consulat, dum eas in archivo recondens, consecransque immortalitati, conservet posteris integras.«

[Col. 0046C] Posthaec idem Baronius viginti novem epistolarum Pauli summaria, seu periochas recenset ex Onuphrio; quod et a Centuriatoribus factum, licet ipsi viginti septem solummodo epistolarum synopsin afferant; et praeter has, trium aliarum ad Carolum et Carolomannum meminerint, insuper etiam epistolae ad cunctum exercitum regni Francorum. Quas omnes in hac editione lector inveniet. Maximam certe reprehensionem merentur Centuriatores, qui cum, ut palam scribunt, triginta et unam hujus pontificis epistolas manuscriptas accepissent, ne unam quidem suis Centuriis inseruerunt, cum tamen aliorum quorumdam pontificum epistolas, et quidem satis prolixas, recitare haud gravati fuerint. Forsan timebant [Col. 0046D] ne lectores ex lectione tot epistolarum, quas pontifices ad Pipinum et alios Francorum principes dederunt, nimis aperte intelligerent, quanto in pretio Sedes apostolica summis principibus fuerit, Lutherumque cum suis in pontifices Romanos diabolicis conviciis exsecrari inciperent. Nobis certe illud, quod summo viro Baronio negatum est, non bona fortuna, sed divina providentia obtulit; nempe Pauli pontificis triginta duas epistolas, utinam emendatiores. Nam codex membranaceus, quo usi sumus, vetustus [Col. 0047A] quidem est, et satis vetusto charactere exaratus, sed vitiosissime, ita ut minor forsan labor esset stabulum Augiae expurgare, quam omnia exemplaris hujus menda tollere, quae emendet, qui in meliorem Codicem inciderit; nos interim arbitrati sumus, satius esse Pauli pontificis epistolas, qualicunque modo, in luce versari, quam diutius in tenebris delitescere et obsolescere. Quod etiam de epistolis Adriani pontificis intellectum volo.

Ut porro lector sciat quae epistola cui summario apud Baronium et Centuriatores respondeat, id ad quamlibet epistolam annotavimus, ut et in Adriani epistolis factum: quarum magno desiderio tenebatur illustrissimus cardinalis Baronius, ut ex hac ejus oratione apparet tom. IX Annalium, anno redemptoris [Col. 0047B] 795, n. 1, ubi de Actis Adriani haec subjecit: »Fuissent tanta ista copiosiore atque luculentiore stylo narranda, et non ferreo, eoque obducto rubigine detruncata, nimiaque brevitate decurtata potius, quam declarata, posteritati tradenda. Sed accessit ad damnum, quod cum quadraginta quatuor ejusdem pontificis Adriani epistolas Vaticana bibliotheca possideret, ex quibus locupletanda fuisset historia; illis deperditis, earumdem fuerint tantummodo argumenta relicta, summatim elicita, quorum haustu majorem sibi sitim lector accendat, ad fontem anhelans, non sine spe, ut aliquando, si quis est earumdem bonae fidei possessor, easdem in lucem prodat, quae suis singulae locis reddantur.«

Ecce, quod vir summus cupide desiderabat, id jam [Col. 0047C] praestamus, et plures etiam, quam 44 hujus tanti pontificis epistolas evulgamus; quas etiam Centuriatores vidisse videntur. Nam Centur. VIII, cap. 10, ita scribunt: »Accepimus Adriani 44 epistolas manuscriptas ad Carolum Magnum, quarum argumenta indicare operae pretium duximus«; qui mox Summaria adducunt, ut et postea a Baronio factum; sed alio ordine epistolarum, quam in manuscripto Codice, quem nos secuti sumus, inveniatur, ut intelliges ex numero periocharum, quem ex Baronio et Centuriatoribus ad singulas epistolas ascripsimus; ut jam antea monui.

Quanquam animadverto, Centuriarum artifices in his periochis seu recitandis, seu conficiendis, haud [Col. 0047D] satis bona fide versatos esse. Baronius dicit, se illas exscripsisse ex Onuphrii Panvini de Vitis pontificum historia, quae in Vaticana bibliotheca asservetur. Unde Centuriatores? Ipsi silent; sed res ipsa loquitur, eos, aut eumdem Onuphrianum Codicem vidisse (quae enim his lavernionibus eorumque subadjuvis et administris bibliotheca non patuit?), tanta est argumentorum, etiam in verbis, utrinque similitudo et convenientia; aut si forte epistolas integras adepti erant, ut certe adepti videntur, synopses illas epistolis praefixas in antiquo exemplari reperisse, ut fortassis Onuphrius repererat; et, pro more suo, calumnias nonnullas interspersisse; ex quibus sunt istae: In summario secundae epistolae Adriani: »Invocationem sanctorum et primatum Ecclesiae Romanae [Col. 0048A] asserit.« In summario quartae: »Male citat dictum: Qui perseveraverit usque in finem, salvus erit. Totus est pro invocatione sanctorum et primatu.« In summario decimae sextae: »Invocationem sanctorum tradit. Gloriatur, quod Graecorum naves combusserit plurimas, etc.« In summario vigesimae: »Uberrimae benedictiones, vel potius adulationes, etc.« In summ. quadragesimae tertiae: »Totus est pro primatu. Multa scripturae dicta congerit, nihil ad propositum pertinentia.« Denique in argumento epistolae ad Egilam: »Abutitur sacrae Scripturae testimoniis.« Quae omnia Centuriarum fabri de sycophantico suo pectore extuderunt, contra mentem ejus, qui primus has periochas concinnavit.

Ejusdem sortis est et illud, quo contaminarunt [Col. 0048B] summarium sextae epistolae Pauli pontificis: »Petit, ut ad se legatum suum mittat, per quem possit ei prodere Graecorum consilia et insidias.« Aegre scilicet his sectariis futurum erat, nisi ex Paulo proditorem facerent; substituto prodendi odioso verbo, in vicem verbi aperiendi, quo auctor summarii usus fuerat. At satis de Centuriatoribus.

Illud praeterea te nosse velim, mi lector, me veteris orthographiae non admodum superstitiosam rationem habuisse; quia fractus non illabetur orbis sive legas: inlustris, inluster, inlicite, inliciter, inretitus, inportabilis, inmensus, assumtus seu adsumtus, temptatio, adcresco, obtimates, obtimus, amminiculum, ammoneo, jocundus, jocunditas, dicio, suboles, conloqui, conlocutio, conroboro, conlaudo, obmisi, [Col. 0048C] cotidie, isdem; sive, ut nunc fert consuetudo: illustris, illicite, irretitus, importabilis, immensus, assumptus, tentatio, accresco, optimates, optimus, adminiculum, admoneo, jucundus, jucunditas, ditio, soboles, colloqui, collocutio, corroboro, collaudo, omisi, quotidie, idem.

Neque quidquam causae est, cur quis pontificibus diem dicat ob violatas alicubi grammaticae leges, incultumque orationis genus: nam epistolae istae conscriptae sunt iis temporibus, quibus Latina lingua in Italia, ob tot peregrinarum gentium immigrationem, ad exitium ruebat. Sed »quid officit, o quaeso (utar enim verbis Arnobii lib. I contra Gentes), aut quam praestat intellectui tarditatem, utrumne quid laeve, [Col. 0048D] an hirsuta cum asperitate promatur? Inflectatur, quod acui, an acuatur, quod oportebat inflecti? Aut qui minus id, quod dicitur, verum est, si in numero peccetur, aut casu, praepositione, participio, conjunctione? Cum de rebus agitur ab ostentatione submotis, quid dicatur spectandum est, non quali cum amoenitate dicatur; nec quid aures commulceat, sed quas afferat audientibus utilitates; alioqui necesse erit, ut abjiciamus ex usibus nostris quorumdam fructuum genera, quod cum spinis nascuntur, et purgamentis aliis; quae nec alere nos possunt, nec tamen impediunt perfrui nos eo, quod principaliter antecedit, et saluberrimum nobis voluit esse natura.«

Qui elegantiam, et orationis venustatem quaerit, is [Col. 0049A] non huc, sed ad M. Tullii, Plinii, Mureti, et similium epistolas divertat. Admodum autem his epistolis perfectius intelligendis lectio Anastasii bibliothecarii in Historia pontificum conducet; praesertim, ubi de illis pontificibus agit, quorum in hoc volumine monumenta visuntur. Utitur enim eodem ferme dicendi charactere, et multa vel attingit, vel copiosius exponit, quae in his itidem epistolis vel attinguntur, vel fusius exponuntur

Unum addo, et verbis compendium facio. Epistolas [Col. 0050A] istas debes, candide lector, nobili et eruditissimo domino Sebastiano Tengnagel J. V. D. Caesareae bibliothecae Viennae praefecto, qui eas ad me publicandas humaniter misit. Quo beneficio omnes ecclesiasticae historiae et antiquitatis amantes arctissimo nexu sibi obstrinxit.

Vale, mi lector, et si saluti tuae consultum cupis, a sede apostolica ne discede; aut si discessisti, quamprimum revertere.




[Col. 0049]
CENNII TABULA DUPLEX EPISTOLARUM CODICIS CAROLINI CHRONOLOGICE DISPOSITARUM.

Chron.3234451537394
[Col. 0049A]
Cod.
GREG. III, pag. 1. 	
1 	I
2 	II
ZACHARIAE, p. 25. 	
[Col. 0049B]
V
STEPH. II, p. 27. 	
4 	X
5 	XI
6 	VII
7 	IX
8 	IV
9 	VI
10 	III
11 	VIII
PAULI I, p. 114. 	
12 	XIII
13 	XXVII
14 	XXII
15 	XXXVI
16 	XXV
17 	XXIX
18 	XV
19 	XXXIX
20 	XXI
21 	XXIII
22 	XLI
[Col. 0049C]
XXXVIII
24 	XXXI
25 	XXXIV
26 	XXVIII
27 	XXXVII
28 	XLII
29 	XVII
30 	XL
31 	XXXV
32 	XII
33 	XXX, XXXIII
34 	XVIII
35 	XLIII
36 	XXXII
37 	XX
38 	XXIV
39 	XIV
40 	XXVI
41 	XVI
42 	XIX
CONSTANTINI, p. 241. 	
43 	XCVIII
[Col. 0049D]
XCIX
STEPH. III, p. 259. 	
45 	XLVI
46 	XLIV
47 	XLVII
48 	XLVIII
49 	XLV
ADRIANI, p. 289. 	
50 	LV
[Col. 0049A]
LIV
52 	LIII
[Col. 0049B]
LII
54 	LI
55 	LX
56 	LVIII
57 	LIX
58 	LXIII
59 	XLIX
60 	LXXIII
61 	L
62 	LXII
63 	LXV
64 	LVII
65 	LXIV
66 	LXI
67 	LXIX
68 	LXVIII
69 	XCV
70 	XCVI
71 	LVI
72 	LXXVI
[Col. 0049C]
LXXVIII
74 	LXX
75 	XCIII
76 	LXXV
77 	LXXIX
78 	LXXII
79 	LXXVII
80 	LXXIV
81 	LXVII
82 	XCVII
83 	LXXXIV
84 	XCI
85 	LXXX
86 	LXXXVII
87 	LXVI
88 	LXXXI
89 	XC
90 	XCII
91 	LXXXVIII
92 	LXXXVI
93 	LXXI
[Col. 0049D]
LXXXIII
95 	LXXXIX
96 	XCIV
97 	LXXXV
98 	LXXXII


Cod.VXXVIIXLIXLILVLXXVIIXCIX
[Col. 0050A]
Chron.
I 	1
II 	2
III 	10
IV 	8
[Col. 0050B]
3
VI 	9
VII 	6
VIII 	11
IX 	7
X 	4
XI 	5
XII 	32
XIII 	12
XIV 	39
XV 	18
XVI 	41
XVII 	29
XVIII 	34
XIX 	42
XX 	37
XXI 	20
XXII 	14
XXIII 	21
XXIV 	38
XXV 	16
XXVI 	40
[Col. 0050C]
13
XXVIII 	26
XXIX 	17
XXX 	33
XXXI 	24
XXXII 	36
XXXIII 	33
XXXIV 	25
XXXV 	31
XXXVI 	15
XXXVII 	27
XXXVIII 	23
XXXIX 	19
XL 	30
XLI 	22
XLII 	28
XLIII 	35
XLIV 	46
XLV 	49
XLVI 	45
XLVII 	47
XLVIII 	48
[Col. 0050D]
59
L 	61
[Col. 0050A]
54
LII 	53
LIII 	52
LIV 	51
[Col. 0050B]
50
LVI 	71
LVII 	64
LVIII 	56
LIX 	57
LX 	55
LXI 	66
LXII 	62
LXIII 	58
LXIV 	65
LXV 	63
LXVI 	87
LXVII 	81
LXVIII 	68
LXIX 	67
LXX 	74
LXXI 	93
LXXII 	78
LXXIII 	60
LXXIV 	80
LXXV 	76
LXXVI 	72
[Col. 0050C]
79
LXXVIII 	73
LXXIX 	77
LXXX 	85
LXXXI 	88
LXXXII 	98
LXXXIII 	94
LXXXIV 	83
LXXXV 	97
LXXXVI 	92
LXXXVII 	86
LXXXVIII 	91
LXXXIX 	95
XC 	89
XCI 	84
XCII 	90
XCIII 	75
XCIV 	96
XCV 	69
XCVI 	70
XCVII 	82
XVIII 	43
[Col. 0050D]
44




[EPISTOLAE PONTIFICUM ROMANORUM.]




[Col. 0051]
[INSCRIPTIO CODICIS.]
[1Kb] [Figure: [Inscriptio] 1Kb] [a 2Kb]

REGNANTE IN PERPETUUM DOMINO ET SALVATORE NOSTRO JESU CHRISTO. ANNO INCARNATIONIS EJUSDEM DOMINI NOSTRI DCCXCI. CAROLUS EXCELLENTISSIMUS ET A DEO ELECTUS REX FRANCORUM ET LANGOBARDORUM AC PATRICIUS ROMANORUM, ANNO FELICISSIMO REGNI IPSIUS XXIII, DIVINO NUTU INSPIRATUS, SICUT ANTE OMNES QUI ANTE EUM FUERUNT, SAPIENTIA ET PRUDENTIA EMINET, ITA IN HOC OPERE UTILISSIMUM SUI OPERIS INSTRUXIT INGENIUM, UT UNIVERSAS EPISTOLAS QUAE TEMPORE BONAE MEMORIAE DOMNI CAROLI AVI SUI, NECNON ET GLORIOSI GENITORIS SUI PIPPINI, SUISQUE TEMPORIBUS DE SUMMA SEDE APOSTOLICA, BEATI PETRI APOSTOLORUM PRINCIPIS, SEU ETIAM DE IMPERIO AD EOS DIRECTAE ESSE NOSCUNTUR, EO QUOD NIMIA VETUSTATE ET PER INCURIAM JAM EX PARTE DIRUTAS ATQUE DELETAS CONSPEXERAT, DENUO [b 1Kb] MEMORABILIBUS, MEMBRANIS SUMMO CUM CERTAMINE RENOVARE AC RESCRIBERE DECREVIT.

INCIPIENS IGITUR, UT SUPRA DIXIMUS, A PRINCIPATU PRAEFATI PRINCIPIS CAROLI AVI SUI, USQUE PRAESENS TEMPUS, ITA OMNIA EXARANS, UT NULLUM PENITUS TESTIMONIUM SANCTAE ECCLESIAE PROFUTURUM SUIS DEESSE SUCCESSORIBUS VIDEATUR, UT SCRIPTUM EST: »SAPIENTIAM OMNIUM ANTIQUORUM EXQUIRET SAPIENS,« etc. [c 4Kb] .




[Col. 0053]
[EPISTOLAE PONTIFICUM ROMANORUM.]





IN S. GREGORII III AD CAROLUM SUBREGULUM EPISTOLAS ADMONITIO.

I. Binas tantum litteras a Gregorio III datas esse ad Carolum Martellum in re trepida est certo certius. Primo siquidem ipse sanctus pontifex iterata vice ait se scribere Carolo subregulo: deinde hujus nepos Carolus Magnus id confirmat binis istis duntaxat relatis in codicem, Carolus inquam, qui incipit »a principatu praefati principis Caroli avi sui (ut titulus fluit) usque praesens tempus (791) ita omnia exarans, ut [Col. 0053B] nullum penitus testimonium sanctae Ecclesiae profuturum suis deesse successoribus videatur.« Idcirco et decretalem epistolam sancti Zachariae (ep. 3, al. 5) et duas de erroribus Hispanorum (69, 70, al. 95, 96) et de haeresi Feliciana aliam (82, al. 97) quia illa Pippino flagitante, istae se expetente datae fuerant, recenseri voluit, ne duabus quidem Constantini antipapae neglectis (43, 44, al. 98, 99) quae ad patrem suum Pippinum scriptae erant. Nihilominus Pagius, eumque secuti non pauci aliam epistolam a Gregorio datam esse contendunt et ordine et sententia praecipuam, qua consulatum Carolo esse exhibitum jactant. Nituntur ii scilicet prima continuatione Fredegarii, quam proprio arbitratu interpretantur, Carolo autem insignem injuriam inferunt, dum praeteriisse illum putant epistolarum omnium, quas digessit, facile praestantissimam. Equidem fateor, nonnullas desiderari in codice, quarum in aliis mentio est 2 quia videlicet »nullum penitus testimonium sanctae Ecclesiae [Col. 0053C] profuturum« continebant: attamen animadvertens unius, quae pene contrita erat, argumentum satis amplum suppeditari (post ep. 20, al. 21) tametsi exemplum sit alterius (ep. 18, al. 15), necnon proferri exempla duo ejusdem epistolae (ep. 33, al. 30 et 33) praeterea videns, nonnullas exstare, quae Langobardorum arte periisse credebantur; in aliis dissimulari, et etiam contraria factis narrari, missorum, seu legatorum fidei rerum veritate credita, illud affirmare nullus dubito, quod si epistola tanti momenti, quae conjectando superinjicitur, data esset, aut ipsa exstaret, aut qualiscunque mentio ejus fieret. At castum et integrum rei examen inanes conjecturas patefaciet.

II. Locum continuationis Fredegarii a Baronio, Cointio, aliisque aliter recitatum, ex ms. cod. protulit etiam Ruinartius in sua recensione Operum sancti Gregorii Turonensis. Idemque est, qui recentioribus usuvenit ad tantas historiae pontificiae tenebras offundendas. [Col. 0053D] Verba autem ejus continuationis (num. 110) sunt hujusmodi: »Eo enim tempore bis a Roma sede sancti Petri apostoli beatus papa Gregorius claves venerandi sepulcri cum vinculis sancti Petri, et muneribus magnis et infinitis legationem, quod antea nullis auditis, aut visis temporibus fuit, memorato principi destinavit. Eo pacto patrato, ut a partibus imperatoris recederet, et Romanum consulatum praefato principi Carolo sanciret. Ipse itaque princeps mirifico ac magnifico honore ipsam legationem recepit, munera pretiosa contulit, atque cum magnis praemiis cum suis sodalibus missis Grimonem abbatem Corbeiensis monasterii, et Sigibertum reclusum basilicae sancti Dionysii martyris Romam ad limina sancti Petri, et sancti Pauli destinavit.« Falsas Cointii opiniones Pagio etiam notas (740, n. 4, seq.) Ruinartius amplectitur; nihilominus binas duntaxat litteras admittit: »Epistolas, ait, duas eadem occasione Carolo scripsit, quae ad nos usque pervenerunt.«

[Col. 0054] III. Ad ejus vero continuationis locum quod attinet, notat Aimoini lectionem esse: »Ecclesiam a Langobardorum tyrannide liberaret. . . . . a partibus Langobardorum recederet ac Romanum consultum praefatus princeps Carolus sanciret (Al.: Ut a partibus Langobardorum Romanis consulendum praefatus princeps Carolus transiret).« Et Pagius fatetur quod variant omnes editiones. Praeterea monet Ruinartius [Col. 0054B] laudatus in cod. Broheriano ms. legi »Romano consulto:« Sed quod maxime attendi velim, tam ipse ut variantem hanc tueatur, quam Pagius ut depravatam illam lectionem continuatoris 3 astruat, teste utuntur Annalista Metensi, qui caeteroqui ab illo aevo distat annis centum sexaginta, et sua fortasse mutuatus est ex eodem fonte. Utcunque autem sit, verba ejus audienda: »Epistolam quoque, inquit, decreto Romanorum principum sibi praedictus praesul Gregorius miserat, quod sese populus Romanus, relicta imperatoris dominatione, ad suam defensionem, et invictam clementiam committere voluisset.« Quod si Romani, Augustorum Orientis rejecta dominatione, patrocinium ac defensionem quaerere deliberaverant ab eo Francorum principe, penes quem erat summa rerum, et cujus potentiae fama omnium sermonibus celebrabatur; etiamsi nova haec epistola admitteretur, nullum inde praesidium consulatus acciperet Quis enim non videt, allatis iis verbis luculentissime [Col. 0054C] decretum, seu consultum Romanorum describi, nulla consulatus mentione facta? Quamvis autem Ruinartius Annalistae hujus sententia lectionem suam astruat, contra praetensum consulatum, qua tamen meminit Gregorii epistolae, cujus ne minimum quidem indicium praebetur a continuatore Fredegarii, ab eo recedit, nec plures, quam duas a Gregorio epistolas esse datas, quae hodieque exstant, decernit. Nec facile assequor, cur Pagius via eadem, qua aequalis suus Ruinartius, incedens (et quidem inauspicato, nam plurimos erroris socios secum duxit) ab erudito viro dissenserit de epistolarum numero. Errores siquidem, quos ipse, aliique obviis ulnis amplexi sunt, non novae huic epistolae, sed Fredegarii continuationi referuntur accepti: ibi enim uni legationi nunquam antea visae in eo regno tribuuntur.

IV. Utcunque sit, ex Fredegarii continuatione nuper allata Pagius, et reliqui non infimae notae scriptores [Col. 0054D] tria potissimum argumenta eliciunt perspicue falsa. Ea sunt claves confessionis sancti Petri missae ad regnum, pactum patratum cum Carolo ut a partibus imperatoris recederet, et Romanus consulatus eidem exhibitus. Ad primum quod attinet, Pagius et caeteri eum sequentes, legunt, ad regnum direximus, in prima Gregorii epistola certa: at Pagius, caeterique omnes hallucinantur. Vera enim lectio codicis Vindobonensis est ad rogum, frequentissimum aetate illa vocabulum pro libello supplici, ut ostendam in notis. Codex hic ipse alia non utitur phrasi (ep. 91, al. 88), ubi Grimoaldum ait a Beneventanis expetitum ducem post mortem Arichis patris sui, »rogum emisimus ut penitus eum ducem consequenter susciperemus.« Qua super re ridenda est Pagii interpretatio, qui robam oscitanter, aut somniculose legit (an. 788, n. 1). Verba ipsa proferam ne 4 dicar veritati fucum facere: »Erat roba laxior vestis olim regibus, episcopis, aliisque in usu, ut videre est in Glossario Ducangii:« Praetereo, nullum robae exemplum [Col. 0055A] a Ducangio afferri, quod citra annum millesimum non sit petitum; roga et rogus ejusdem significationis eidem sunt; ipsamque epistolam 88 cod. Carolini rei testem adhibet, quod non facit in roba. At si Pagii sententia ridenda est, quid de Muratorii parum aequa in sanctae sedis dominium voluntate dicendum erit? Codicem is Carolinum edidit ex recensione Lambecii (Rer. Ital. tom. III, par. 2, p. 73), et in Gregorii III epistola legit rogum pro regnum; nihilominus et in Annalibus Italicis, et alibi regnum praefracte sustinuit. Id vero est fiducia nominis vulgus decipere, non historiam caste scribere.

V. Alterum argumentum est, ut Carolus »a parte imperatoris recederet.« Quasi vero novisset unquam imperatores Orientis; et non potius amicitia, et foedere junctus esset cum Liutprando Langobardorum rege imperatoribus infensissimo. Teste utar Paulo diacono suae gentis rerum non ignaro: »Carolus princeps Francorum Pippinum filium suum ad Liutprandum [Col. 0055B] direxit, ut ejus, juxta morem, capillum susciperet. Qui ejus caesariem incidens, ei pater effectus est.« Id factum an. 735. Post biennium vero, annuo circiter spatio ante Gregorii epistolam »legatos cum muneribus ad Liutprandum regem mittens, ab eo contra Saracenos auxilium poposcit. Quod nihil moratus cum omni Langobardorum exercitu in ejus adjutorium properavit. Quo comperto gens Saracenorum ab illis regionibus aufugit. Liutprandus vero cum omni suo exercitu ad Italiam rediit (Diac. l. VI, c. 53, 55).« Quae Baronius reputans (740, 25) Carolumque excusans quod contra Langobardos arma non sumpserit: »Cui par erat, inquit, nisi adversus Romanam Ecclesiam militasset (Liutprandus) ut ille fecerat, suo exercitu praesto esse.« Bona igitur cum venia Pagii codex ille, quo utebatur Aimoini continuator, consentiente etiam illo, quem Annalista Metensis adhibuit, praeferendus est edito per Ruinartium, aliisque similiter depravatis, legendumque, »a partibus Langobardorum recederet.«

[Col. 0055C] VI. Tertium denique argumentum de exhibito consulatu longe aliis praestat levitate sua. Et vero umbratilis ista dignitas reipublicae veteris, quae Augusti ac successorum aevo temporibus potius digerendis per annos, quam rebus agendis continuata videtur; unde et postconsulatus nota excogitata per quartum Ecclesiae saeculum chronologiae praesidio, ista inquam dignitas octavo saeculo nobilitatem tantum generis praesignabat. 5 Quamobrem haud tanti erat, ut Francorum principi rerum gestarum gloria celeberrimo lenocinaretur, adversus Langobardorum regem foedere, et amicitia conjunctissimum. Exempla id confirmantia suppetunt ex variis Vitarum pontificum scriptoribus Anastasii nomine passim laudatis. Ac primo vixdum Roma et ejus ducatus ab impietate Graecorum desciverunt, in concilio Gregorii III, anno 731, pro sacris imaginibus foedus initur, »nobilibus etiam consulibus, et reliquis christianis plebibus astantibus.« Deinde sub eodem pontifice plures consules [Col. 0055D] praelio capti apud Langobardos degebant, quos Liutprandus sancti Zachariae anno 742, id est triennio post legationem ad Carolum missam, restituit: »Leonem, Sergium, Victorem, et Agnellum consules praedicto beatissimo redonavit viro.« (Anast. sect. 210.) Denique Adrianus tum puer, postea pontifex, a propinquo suo »Theodato dudum consule et duce« per eadem tempora educatus, cum rerum potitus est, legationem Carolo regi adornat, aeque legatorum, seu missorum numero saepe memorat (Cod. Carol. ep. 67, 80, al. 79, 74) »Theodorum eminentissimum consulem, et ducem, nostrumque nepotem.« Eodemque pontifice (Anast. sect. 333) diem supremum obiit »Leoninus consul, et dux.«

VII. Ex dictis patet, quam labili nituntur fundamento opiniones eruditorum super depravato continuatoris Fredegarii loco. Quem profecto illustrant una cum historia illius temporis, cujus nonnihil egomet alias res agens delibavi, Anastasiani codices mss. [Col. 0056A] Reg. Maz. et uterque Thuaneus, qui in editione regia, et Romana legi possunt. Referunt ii scilicet legationem Gregorii III, dum Liutprandus prope Romam castra haberet, perspicuis hisce verbis: »Veniensque Romam, in campo Neronis tentoria tetendit, depraedataque Campania, multos nobiles de Romanis more Longobardorum totondit, atque vestivit: pro quo vir Dei undique dolore constrictus sacras claves ex confessione beati Petri apostoli accipiens, partibus Franciae Carolo sagacissimo viro, qui tunc regnum regebat Francorum, navali itinere per missos suos direxit per Anastasium sanctissimum virum episcopum, necnon et Sergium presbyterum postulandum a praefato excellentissimo Carolo, ut eos a tanta oppressione Longobardorum liberaret.« Num illustribus bis legatis oretenus Romanorum consultum commendarit; an potius illos jusserit enixe petere, ut Carolus Romanis opem ferret (Romanis consulendum, habent Aimoini continuatoris editiones antiquae) lectori judicandum [Col. 0056B] relinquo. Equidem video, tum hunc codicum Anastasii 6 locum, tum utramque epistolam Gregorii III testes esse uberrimos petitae opis; consulatus autem, aut consulti mentionem fieri tantum in depravato cod. Fredeg., et apud recentiores scriptores, qui tota via errant hac in re, ut est demonstratum. Quare etiamsi consultum admittam, malim supinum verbi consulo, quam decretum Romanorum intelligi.

VIII. Legatos pontificios magnis acceptos fuisse honoribus a Carolo, pretiosa munera iisdem data, quae Romam ferrent, nobilemque aliam legationem adornatam esse pontifici, Fredegarii continuator affirmat, et prima Gregorii epistola ea munera conlata esse divi Petri basilicae fidem facit. Opem vero allaturum se Romanis principem esse pollicitum et continuator idem silet, et litterae pontificis nec promisisse, neque attulisse aperte docent. Ea propter aut doleamus occasionem minime opportunam mittendi legatos ad principem foedere, atque amicitia junctum cum hostibus sanctae sedis necesse est; aut fateri [Col. 0056C] oportet, Carolum novam, et nunquam antea in Francia visam legationem tanto honore prosecutum esse, quod sibi apud suos magnum gloriae incrementum accessisse cerneret, non autem quod, pontifici ut morem gereret, a Liutprando desciscere ullatenus vellet. Hujus certe legatis, quos, consilio pontificis detecto, ad Carolum misit, benignas praebuisse aures liquet: nam Liutprando ejusque filio permisit, arma inferre sanctae sedi, quod Gregorius dolens improperat (ep. 1). »Ut conspicimus, dum indultum a vobis eisdem regibus est motiones faciendi, quod eorum falsa suggestio plusquam nostra veritas apud vos recepta est.« Quod longe aliud est, quam afflictis Ecclesiae rebus opem ferre. Is nihilominus recensetur a Carolo Magno inter suae stirpis principes, qui sanctae sedis defensionem susceperunt (Charta division. regnor.). Binis namque his litteris Gregorii sperantis opem deceptus est. Praeterquam quod ut suos filios ad sanctae sedis amorem pelliceret, satis erat Gregorii [Col. 0056D] duplex testimonium implorati ex Francia auxilii, tametsi nullum inde advenerit.

IX. Nullum a Carolo Martello auxilium allatum esse sanctae sedi, constanter omnes affirmant. Sed abutentes historia falsas rei causas promunt: aegrotare tum Carolum aiunt, qui postmodum obierit diem suum; idcirco non potuisse, quam meditabatur, opem ferre, eam tamen demum aliquando a Pippino filio Caroli allatam esse. Ita annorum duodecim intercapedinem a Caroli morte ad latum a Pippino auxilium, tam multa, et tam magna quae interim evenerunt, silentio praetereuntes, susque deque habent. Ad id praestandum una nituntur auctoritate scriptoris Vitae Stephani II 7 apud Anastasium, qui palam mentitur, quod saepe contingit in eo libro, cum aut recensentur res valde remotae, aut externae aliunde petuntur: contra vero ubi res praesentes, aut domesticae archivi praesidio describuntur, nulla antiquitatis monumenta certiora ad nos venisse, quam [Col. 0057A] quae ibidem sunt fideliter adnotata, omnes norunt. Locus Vitae Stephani II est hujusmodi (sect. 235): »Quemadmodum praedecessores ejus bonae memoriae domnus Gregorius, et Gregorius alius, et domnus Zacharias beatissimi pontifices Carolo excellentissimae memoriae regi Francorum direxerunt, petentes sibi subveniri propter oppressiones, ac invasiones, quas et ipsi in hac Romanorum provincia a nefanda Langobardorum gente perpessi sunt.« Postrema haec vera sunt: omnes siquidem ii pontifices Langobardorum feritati fuerunt obnoxii. Falsum vero est Gregorium II de Francia quidquam cogitasse, quod et fatetur Fredegarii Continuator, dum Gregorii III legationem rem novam appellat, atque antea inauditam. Falsum est Zachariam indidem auxilia quaesisse, quod mox palam fiet. Denique falsum est Carolum Martellum fuisse regem Francorum, quem gentiles omnes scriptores majorem domus, subregulum Gregorius III vocant.

X. Nihilominus falsa haec usque adeo arrident Pagio, [Col. 0057B] ut (an. 726, n. 14, 740, n. 4, seqq.) affirmare non dubitet, quod Gregorius II »vel clam ad Carolum Martellum refugit, vel certe ejus subsidium nulla missa legatione imploravit:« et alibi adversus Petrum de Marca idem vehementius, atque verbosius sustineat. Quae post patriciatum, qui unum et idem illi est cum consulatu (propterea mordicus eum tenet in Continuat. Fredegarii) Carolo Martello vindicat, nequidquam reclamantibus Gregorii III epistolis. Ratio autem, cur tum ipse, tum eruditi alii rem probabilem reddant, a duobus ejus aevi scriptoribus Paulo Diacono, et saepius laudato Continuatore Fredegarii praesto est. Iste enim inter aegritudinem ac mortem Caroli anno 741, compendiario inserit duas legationes; et quaecunque inter pontificem et Carolum postea evenerunt, praeterit: quare ansam dedit recentioribus, ut ad eumdem annum referrent, quae annis pluribus acta esse et aliunde constat, et ipsa rerum series demonstrat. Perinde Paulus Diaconus (lib. VI, [Col. 0057C] cap. 55) quae multis acciderant annis non modo in unum conflans, sed etiam facta praecedentia postponens, ut notavit cl. Blancus, confudit temporum ordinem; ita ut Trasamundi Spoleti ducis rebellionem, quae huc plurimum facit, Liutprandi morbo, et Hildebrando in regni consortium vocato usque ab anno 736 praeposuerit. Quae res libertatem peperit recentioribus digerendi historiam 8 arbitratu suo. Quare Cointius auxilium Langobardorum petitum a Carolo contra Saracenos differt ad annum 739, contra Continuatoris Fredegarii auctoritatem »curriculo anni illius mense secundo:« namque Ruinartio, et Pagio plaudentibus interpretatur »anno post secundo.« Pagius autem res apud Anastasium diligenter consignatas temporum ratione habita, indictiones emendando protrahit, uterque ut annum 741 propius attingant, ac proinde Carolum morte praeventum opitulari non potuisse pontifici ratum faciant. Quamobrem historiae quadriennalis chronotaxis stabilienda est: inde [Col. 0057D] enim litterarum Gregorii aetas pendet, qua semel agnita recentiorum opiniones, sive hallucinationes detegentur.

XI. Annalista Fuldensis antiquitate et auctoritate aliis praeferendus queis recentiores utuntur, mira breviloquentia anno 738 ac sequentibus Caroli Martelli res gestas ita complectitur: »738, Carlus regionem Provinciam ingressus Maurorum ducem, qui dudum Sarracenos per dolum invitaverat, fugere compulit. 739, Carlus Provinciam totam, et cuncta ejus maritima loca suae ditioni subegit. 740, pax et quies regno Francorum per Carlum redditur ad tempus, Gothis superatis, Saxonibus et Fresonibus subactis, expulsis Sarracenis, Provincialibus receptis. 741, Carlus anno ducatus sui 28, moritur Parisiis, et apud sanctum Dionysium sepelitur.« Postremi hujus anni res fusiori calamo enarrantur in appendice ad Fredegarium. Etenim Vermeriae Carolus aegrotasse dicitur; majordomatum filiis divisisse consilio suorum [Col. 0058A] optimatum expetito; Carisiacum postea se contulisse, novisque signis in coelo praecedentibus mortuus esse. Et, quod majus, inter aegrotationem et divisionem administrationis regnorum insertum legitur quidquid Romano pontifici cum Carolo intercessit. Num recte, audiemus modo apud Anastasium, ubi res gestae Gregorii servata ratione temporum describuntur, tanto cum consensu epistolarum Gregorii, ut nil desiderari possit illustrius ad eorum temporum historiam comprobandam. Cum praesertim illustris Zacagnus ex praestantissimo Cod. Vat. alias Gregorii litteras ediderit, quae lucem rebus addunt longe clariorem. In iis siquidem sermo est de quatuor urbibus a Liutprando invasis in fine expeditionis anni 739, de cujus initio loquitur Gregorius III in utraque epistola ad Carolum. Ubi etiam de praeteriti anni Langobardicis rebus, de auxiliis ex Francia nequidquam exspectatis, ac de muneribus divo Petro missis a Carolo per suos legatos tam perspicua fit mentio; ut [Col. 0058B] annum innui 738 dubitari non possit. Sed audiamus res gestas Gregorii III apud Anastasium.

9 XII. Scriptor Vitae Zachariae (sect. 207) finem expeditionis an. 739 describens, »Dum, inquit, a praedecessore ejus bonae memoriae Gregorio papa, atque ab Stephano quondam patricio et duce, vel omni exercitu Romano praedictus Trasimundus redditus non fuisset, obsessione facta pro eo ab eodem rege ablatae sunt a Romano ducatu civitates quatuor, id est Ameria, Hortas, Polimartium et Blera, et sic isdem rex ad suum palatium est reversus per mensem Augustum indict. VII.« Post haec Gregorius experientia edoctus non modo vanam spem esse auxiliorum a Carolo, sed hujus consensu Langobardos intulisse majus damnum reipublicae, alio se vertit. Foedus itaque iniit cum ducibus Spoleti ac Beneventi, junctisque copiis, de recuperandis mutua ope urbibus consilium habuit. Foederatorum primus Trasamundus suis rebus omnibus receptis, »ingressus est Spoletum per mensem Decemb. ind. 8,« ut recte [Col. 0058C] Cod. Reg. Maz. et Thu., non ut vulgatus ead. indict., nam a Septembri mense fluebat octava. Sequenti anno 740, ex pactis conventis pugnandum erat pro sancta republica, ut quatuor civitates Trasamundi causa ablatas recuperaret. At Spoleti dux de retinendis suis, quae receperat, serio cogitans, »noluit implere, prosequitur idem scriptor, quae praedicto pontifici, et patricio simul et Romanis promiserat, pro recolligendis quatuor civitatibus, quae pro eo perierant, et aliis quae spoponderat capitula.« Quamobrem pontifex hinc etiam irritas spes suas esse videns, quas integri fere anni spatio aluerat, octobri mense legationem adornat ad Liutprandum ejusque filium consortem regni, ut precibus obtineret quod armis non poterat foedifragi ducis causa. Omnia patent ex indicatis litteris ab illustri Zacagno editis, quas integras referre lubet.

XIII. »Gregorius omnibus episcopis in Tuscia Langobardorum. Meminit fraterna Sanctitas vestra, [Col. 0058D] tempore ordinationis suae per chirographum, et sacramenti vinculum beato Petro principi apostolorum spopondisse, ut in emergentibus sanctae ejus Ecclesiae totis viribus elaboretis. Igitur quia praesentes viros Anastasium dilectum filium nostrum presbyterum, et Adeodatum regionarium subdiaconum nostros fideles ad obsecrandum, et Deo favente obtinendum pro quatuor castris, quae anno praeterito beato Petro ablata sunt, ut restituantur a filiis nostris Liutprando, et Hilprando supplicare destinavimus. Ecce, dilectissimi fratres, tempus acceptabile, ut juxta chirographum vestrum boni operis fructum beato Petro feratis. Cujus auctoritate vos hortamur in Domino, ut ad eosdem cum praedictis filiis 10 nostris properetis, ut a Deo inspirati protectoribus eorum beatis principibus apostolorum Petro et Paulo eadem castra restituantur. Nam si, quod non credimus, distuleritis iter arripere propter Deum, ego quanquam imbecillis sim prae infirmitate corporis, iter arripiam [Col. 0059A] laboriosum, et videbo, ne vestra negligentia vobis ad obligationem ex nodo pacti pertineat. Data Id Octob. ind. IX.« Re infecta Gregorius moritur sequenti anno die 27 Novembris, eique quarto post die succedit sanctus Zacharias.

XIV. Statim atque summum locum est adeptus vir iste sanctissimus, legatione, ac praesentia sua regem petit, exercitus Romani ope cum demeretur adversus ducem foedifragum, quatuor civitates recuperat, singulas ipse adit, earumque possessionem init; deinde Romam reversus debitas Deo gratias agendas pro tot beneficiis solemni supplicatione statuit. Omnia haec evenerunt, praefato auctore Vitae sancti Zachariae teste, indict. 10, id est inter Septembrem mensem anni 741 et Septembrem sequentis anni. Auctoritatem ejus consensu omnes sequuntur. Hac tantum in re a veritate abeunt, quod scriptoris verba, »quas ipse ante biennium per obsessionem factam pro praedicto Trasimundo duce Spoletino abstulerat (sect. [Col. 0059B] 210),« ad annum referunt 740, cum spectent ad Augustum mensem anni 739, luculente ab eodem notati per ind. 7 quae mense illo adhuc fluebat. Quamvis enim menses aliquot biennium illud excederent, cum ineunte anno 742 Liutprandus restituit civitates, recte auctor ante biennium dixit, quod erat exactum; nam indictionum rationem habens, deque iis agens, quae per decimam evenerunt, biennium intelligit octavam, et nonam, quae effluxerant post civitatum invasionem in fine septimae. Contra vero si annus acciperetur 740 in octavae indictionis exitu, biennium non modo elapsum haud fuisset, restitutionis tempore; sed ne tum quidem, cum Pontifex confecto longo itinere, initaque possessione quatuor civitatum, redierat Romam, ac caetera omnia facta erant, quae decimae indictioni ascribuntur.

XV. Haec Romae, et in ejus ducatu acta sunt anno 738 et sequentibus. Neque attendi debent, qui suas ut opiniones tueantur, monumenta vetera per summam [Col. 0059C] licentiam mutando, et corrigendo, facta protrahunt, resque incredibiles pro certis affirmant. Gregorius igitur primam Carolo epistolam scripsit sub initia Langobardicae incursionis anno 739, alteram paulo postquam Langobardi, propter Trasamundum, qui eorum iram metuens intra urbis moenia se receperat, sancti Petri basilicam expilaverunt: utramque ante ablatas quatuor civitates in belli exitu, 11 quarum neutra meminit. Ipsae epistolae suam aetatem produnt. Namque in prima Gregorius queritur Romani ducatus direptiones, rogatque Carolum, ut »post ipsorum regum ad propria reversionem«, fidelem missum Romam dirigat, qui propriis oculis quae illata fuerint damna conspiciat. In altera Petri basilicam expilatam esse dolet, indeque ablata munera ipsa, quae Carolum misisse vidimus per suos legatos, superiori anno. Hinc autem per annos fere quatuordecim, cum Stephanus II opportunius atque utilius Francorum opem imploravit, nullo ex monumento veterum, nullaque ex historia discimus eo pontifices [Col. 0059D] se vertisse. Attamen Gregorius idem III per biennii spatium superstes fuit, ac temporis fere tantumdem Carolus Martellus. Sanctus Zacharias annis decem et aliquot mensibus apostolicam sedem gubernans, ejusque jura acerrime vindicans, opportunam nactus occasionem spes sui praedecessoris fallaces instaurandi, dum anno 748 pluribus disciplinae corruptae capitibus affluenter respondit, ne verbum quidem fecit de sanctae reipublicae administratione. Ac demum Stephanus II primis sui pontificatus temporibus opem maximis in angustiis nullam a Francis efflagitavit.

XVI. Quin etiam idem Stephanus immanitate Aistulphi mirum in modum vexatus impium Copronymum fatigavit litteris, ut afflictae urbi opem ferret implorans. Et legatorum Constantinopoleos per suam operam repetentium res Exarchatus a rege Langobardorum, captata occasione iterum eo misit legatum suum cum litteris »deprecans imperialem clementiam, [Col. 0060A] ut juxta quod ei saepius scripserat, cum exercitu ad tuendas has Italiae partes modis omnibus adveniret, et de iniquitatis filii morsibus Romanam hanc urbem, vel cunctam Italiam provinciam liberaret,« ut est apud Anastasium (Sect. 232). Tam longe erat, ut Romani pontifices ante eum annum, qui erat 753, spem ullam in Francorum principibus collocassent, aut Romae ejusque ducatus dominationem a populis oblatam, et quinto jam ac vicesimo anno apud eos permanentem affectarent. Cum vero auxilii Graecorum spem omnem abjicere oportuit, impietate praesertim Orientali de die in diem invalescente, tum demum Stephanus primum litteris, deinde praesentia sua Francorum opem et quaesivit et obtinuit. Neque id symbolica oblatione regni, aut consulatus exhibitione, aliove argumento, quod recentioribus in mentem venerit; sed vera patriciatus, seu protectionis ac defensionis Romanae Ecclesiae dignitate collata: quam esse indolem hujusmodi patriciatus, [Col. 0060B] passim invenire erit in litteris hujus Codicis, quo testis integrior desiderari non potest. Neque ante eum annum ejusmodi patriciatum Francorum principibus esse datum, 12 indidem constat. Et vero primae duae de quibus agitur, a Gregorio III inscribuntur Carolo subregulo: Unica Zachariae (ep. 3, al. 5) Pippino majori domus. Prima Stephani II (ep. 4; al. 10) inscribitur Pippino regi, quam dignitatem auctoritate Zachariae ante biennium adeptus erat. Reliquae Stephani ejusdem epistolae datae post reditum ex Francia, patricii titulum nunquam silent. Perinde est de aliis omnibus, quae in Codicem relatae sunt, aut Pippino aut filiis ejus Carolo et Carolomanno inscribantur: et ipsi enim reges, et patricii ab Stephano fuerant designati, cum in Francia erat an. 753 et seq.

XVII. Jam vero monstrandum mihi est cur Marca, Pagius aliique tantopere studeant rem perspicue falsam asserere. Ii scilicet minime assecuti videntur, [Col. 0060C] quod Romani pontifices, senatus populique voluntate principes sanctae reipublicae, dominati erant Romae, et in ejus ducatu per quinque et viginti eos annos, qui inter defectionem Italiae ab impiis Graecis, et Stephani II profectionem in Franciam intercesserunt. Quamobrem Romae, ejusque ducatus dominium donationis titulo, ut Exarchatus, niti arbitrantur; et quia donationem ejusmodi nullis in monumentis veterum inveniunt, quaestionibus omnia implent. At quemadmodum de Caroli Martelli patriciatu disputantes longe a vero abierunt, ita conjectando, et ratiocinando de dominio Urbis, tota via errant. Idcirco de tempore, et ratione pontificiae dominationis, deque ejus genere non una opinio est, sed una eaque generalis hallucinatio. Ad falsitatem opinionum retegendam compendiaria via deberet incedi. Rogandi nimirum essent viri illi caetera doctissimi: cur Pippini tempore, quem constat inter omnes Exarchatum tantummodo et Pentapolim concessisse sanctae sedi, Paulus auxilium petit adversus Graecos Exarchatui, et Romae [Col. 0060D] minitantes (ep. 25; al. 34.)? Cur Stephanus dux Neapolitanus promittit, se opem laturum eidem Pontifici, si Dominus Imperator mitteret adversus Romam suos milites (Chron. Neap. ap. Pratil. tom. III, p. 32)? Cur Paulus idem aeque appellat nostram Senogalliam civitatem Pentapolis a Pippino donatam ac nostrum Castrum Valentis in Campania Romana (ep. 39; al. 14)? Cur idem pontifex de civitatibus Romani ducatus loquens in genere nostras semper appellat (Ep. 38, al. 24, 40, al. 26)? Cur Carolingiorum diplomata habent: »Sicut a praedecessoribus vestris usque nunc in vestra potestate et ditione tenuistis et disposuistis civitatem Romanam cum ducatu suo (Ita videre est in omnibus diplomatis tum editis, tum mss., tametsi alii meticulose, imprudenter alii reposuerint nostris)?« At praestat vetigia dominationis pontificiae per idem quinque et viginti annorum 13 spatium, qui Pippini donationem praeiverunt, patefacere.

[Col. 0061A] XVIII. Sub ipsa initia defectionis Romanorum a Graecis Gregorius II (Anast. sect. 186.) Sutrium a Liutprando invasam anno 728 recuperavit, »multis continuis scriptis atque commonitionibus ad regem missis,« ac denique »multis datis muneribus.« Nam »Langobardorum rex restituit atque donavit sanctis apostolis Petro et Paulo.« Per eadem tempora (sect. 184.) »Exhilaratus dux Neapolis deceptus diabolica instigatione cum filio suo Adriano Campaniae partes tenuit (hanc ducatus Romani partem faciebant septem civitates, Signia, Anagnia, Ferentinum, Alatrium, Patricum, Frusino et Tibur) seducens populum, ut obedirent imperatori, et occiderent pontificem.« Eadem luculentius enarrantur in Chronico Neapolitano apud cl. Pratillum (tom. III pag. 30) in hunc modum: »Dominus dux ad instigationem domini imperatoris Leonis ivit contra dominum papam et Romanos, et pugnavit cum eis. Duravit praelium a mane usque ad tertiam, et dux Exilaratus cum [Col. 0061B] Adriano ejus filio et sequacibus fortissime et viriliter diu pugnavit, licet propter multitudinem inimicorum fortunam belli nequiverit tolerare: remansit occisus, sicut et Adrianus et alii partim interfecti partim captivi, et alii fugati. Et in ducatu electus fuit Theodorus . . . . . Alphanus secretarius domini imperatoris venit Neapolim, et praecepit quod non obediatur domino papae neque transmittatur ei pecunia sui redditus.« Patrimonii videlicet Neapolitani, quod vicissim Campanum appellatur in regesto epistolarum sancti Gregorii Magni et per subdiaconum administrabatur.

XIX. Memoria hic obiter oportet repeti Theophanis testimonium (Chronogr. p. 273), de patrimoniis Calabriae et Siciliae a Leone Isaurico redactis in publicum: »Patrimonia vero, inquit, quae dicuntur sanctorum et coryphaeorum apostolorum, qui in veteri Roma coluntur, tria nimirum cum medio auri talenta (35 millia aureorum in annos singulos. Aleman. de Later. Pariet. cap. 15, pag. 64) eorum Ecclesiis [Col. 0061C] ab antiquo assignata et pensa, in publicum aerarium conferri jussit.« Tale enim facinus aut ejusdem aevi est, cum dux Thendorus patrimonii Neapolitani, seu Campani reditus ad Romanam Ecclesiam spectantes jubebatur invadere, aut modico temporis intervallo ab eo distat . . . Suntque haec primaeva jura, quae nequidquam Carolus Magnus et Carolini omnes successores, necnon Ottones et sanctus Henricus divo Petro et successoribus vindicare conati sunt; at demum Saracenis Graecos, illosque Normannis pellentibus per undecimum saeculum ad Ecclesiam redierunt. Ad vestigia pontificiae dominationis nunc redeo.

14 XX. Certam Romanorum defectionem jam vidimus sub Gregorio II, nec minus certum hujus dominatum novimus, dum et dux Neapolitanus, et secretarius impii Leonis, huic, non pontifici obediendum suadebant populis. At certissimum aliud vestigium suppetit ex facto Liutprandi regis, et [Col. 0061D] exarchi Eutychii; nam consilio inito decreverunt, »ut congregatis exercitibus rex subjiceret duces Spoletanum, et Beneventanum, et exarchus Romam«, ut est apud Anastasium. Roma igitur parebat tum Gregorio II et Romanis; quare Liutprandus saniori mente imbutus, suoque cum exercitu ex vicinia Romae discessurus, foederato principi consulendum ratus, »obsecravit pontificem, ut memoratum exarchum ad pacis concordiam suscipere dignaretur, ut et factum est (sect. 186. seqq.).« Cumque is Romae moraretur, in Tuscia Romana, quae pars ducatus erat, res novas molitur quidam Petasius. Suas vires jungit pontifex cum exarcho, rebellionem opprimit, caesique Petasii caput Constantinopolim mittit, »et nec sic Romanis plenam gratiam largitus est imperator;« qui sancto Germano e sede patriarchali ejecto, vulgatisque edictis in sacras imagines effrenatius in dies sese gessit. Tum vero e vivis abeunte Gregorio II, quem, Romanis ita volentibus, egisse principem [Col. 0062A] vidimus, et velut imperii reliquiarum oeconomum, succedit Gregorius III, sanctamque rempublicam instituit: quare haud ipse solus tentat Leonem, et Constantinum filium consortem imperii; sed »et cuncta generalitas istius provinciae Italiae similiter pro erigendis imaginibus supplicationum scripta unanimiter ad eosdem principes direxerunt (Sect. 193)«.

XXI. Equidem in Gregorio III luculentiora principatus indicia video: legatio enim, et epistolae ad Carolum Martellum, de quibus diximus, supremum principem designant. At Gallesium civitatem a Langobardis recipiens, »in compage sanctae reipublicae, atque in corpore Christo dilecti exercitus Romani adnecti praecepit (sect. 203).« Ea propter a veritate aberraret, tum qui Romanorum defectionem ipsis ab initiis Graecae impietatis in dubium verteret; tum qui Gregorio saltem tertio absolutam dominationem assereret. Secus est de Zacharia, ut mox videbimus; [Col. 0062B] praestantissimo siquidem omnium civi, ac summo simul sacerdoti obsequium, ac reverentiam praestare populi lapsu temporis insueverant; deque pontificia dominatione evenit, quod de Octaviani imperio hac in eadem urbe evenisse compertum est. Id tantum discriminis pontificio cum Augusti dominatu intercessit; quod inhians hic imperio simulatione populos paulatim subdidit; at Romani pontifices spem semper alentes conversionis 15 Orientalium, magis ut populis morem gererent, quam dominandi cupiditate summae rerum longo annorum spatio praefuerunt. Interim vero illecti iidem populi suavitate dominii, solum pontificem, tanquam principem coluerant.

XXII. Quin etiam externi principes pontificiam evidenter potestatem venerati sunt, praesertim Franci. Etenim Carolus Martellus Gregorii III, ut Fredegarii Continuator ait, »mirifico ac magnifico honore ipsam legationem recepit.« Et Pippinus Caroli filius regno inhians, Zachariae consilio, et auctoritate solium ascendit, quod historia omnis docet. Quae quidem [Col. 0062C] facta, utut ad sacerdotii majestatem referantur, magnum principatui attulerunt incrementum: Romanis enim tantus honor pontificis apud eos principes, subjectionem, quam ultro elegerant, gratiorem reddidit, ac sensim peperit regalis sacerdotii potestatem, cujus vestigia in sancto Zacharia, quo auctore Carolina stirps regnavit, perspicua sunt. Etenim Liutprandus, ubi quatuor civitates ab se ablatas restituit, non ut olim Sutrium, Gregorii II tempore, sanctis apostolis »Petro et Paulo;« sed »eidem sancto cum earum habitatoribus redonavit viro:« quod etiam fecit, ut vidimus, de nobilibus consulibus praelio captis (sect. 210). Quod sane discrimen alicujus momenti est: neque enim civitates illas, et captivos utrique apostolorum principi, ut Sutrium reddi: neque divo Petro, cui eadem occasione restituta fuerunt patrimonia antiquioris invasionis; neque »sanctae reipublicae,« cui Gregorius praedecessor Zachariae Gallesium esse redditam propalam declaravit; [Col. 0062D] sed uni pontifici, aliquid plus, quam Ecclesiae principatum designat, ipsum siquidem principem sanctae reipublicae luculenter ostendit. Rem docet scriptor idem apud Anastasium (sect. 216). Cum enim Eutychius exarchus Ravennae, quae adhuc parebat imperio, Zachariae ejusdem opera, cum rege Langobardorum transegit de Caesenae restitutione: Rex »duas partes territorii Caesenae castri ad partem reipublicae restituit. Tertiam vero partem de eodem castro sub obtentu retinuit, inito constituto, ut usque ad Kalendas Junii dum ejus missi a regia reverterentur urbe, idem castrum et tertiam partem, quam pignoris causa detinebat, parti reipublicae restitueret.«

XXIII. Hic vero animadvertendum puto, quod aeque hallucinantur ii, qui reipublicae nomine imperium significari negant atque illi qui sanctam rempublicam, Romam videlicet, ejusque ducatum, novo atque tunc temporis minus congruo nomine sacrum Romanum imperium interpretantur. Nam antequam [Col. 0063A] Exarchatus ipse, et Pentapolis sanctae reipublicae 16 per Pippini donationem accederent, nudo reipublicae nomine eam ditionis imperii partem apud ipsum Anastasium indicari ex nuper laudato loco, compertum est. Reipublicae pariter nudo nomine paulo antea (sect. 212) ducatum Romanum idem auctor nuncupaverat: »Et fuisset itineris longitudo per circuitum finium reipublicae eundi usque ad Bleranam civitatem per partes Sutrinae civitatis.« Quandoque etiam videbimus in Codice hoc Carolino absolute rempublicam appellari ditionem ecclesiasticam post Exarchatus et Pentapolis accessionem. Nusquam vero Reipublicae Romanorum, aut sanctae Reipublicae nomen, Ecclesiasticae ditionis proprium, imperio tribui comperietur. Quare inutilis omnino est ea quaesitio nominis, quo absolute adhibito principatus quisque designatur, et cum Romanorum, seu sanctae additamento ecclesiasticus, aut pontificius tantummodo definitur. Serio autem reputanda mihi [Col. 0063B] videtur agendi ratio: nam duplex fit restitutio rerum ab uno eodemque rege Langobardorum, uno eodemque Zacharia repetente. Nihilominus quae multo plures sanctae reipublicae juris erant, integrae pontifici restituuntur; dux Clusinus cum tribus aliis viris illustribus in ejus obsequium mittuntur, qui singularum in possessionem civitatum eumdem mittant; nobiles captivi eidem redduntur. E contrario quae juris erant imperii ex parte tantummodo sunt restitutae, tertia earum parte retenta pignori ad certum tempus, quoad cum Augusto per legatos de restitutione integra conveniretur. Quis hinc non videt ditionis ecclesiasticae principem haberi pontificem, et Exarchatus ab Eutychio administrati Constantinum Copronymum?

XXIV. Equidem non ignoro Adrianum pontificem hoc suis litteris (Conc. Nic. II, act. 2.) Constantino et Irenae testatum esse: quod nempe utriusque Gregorii exemplo »Zacharias, et Stephanus, atque Paulus, et item Stephanus praedecessores nostri sancti pontifices saepius avum et genitorem vestrae [Col. 0063C] serenissimae tranquillitatis pro statuendis ipsis imaginibus sacris deprecati sunt.« Praeterea novi, quod Copronymus, utcunque impius, auditis quae Zacharias intrepide gesserat pro Exarchatu, Artavasdo devicto, ac sede imperii recuperata, »donationem in scriptis de duabus massis, quae Nymphas et Normias appellantur, juris exsitentes publici eidem sanctissimo ac beatissimo papae sanctae Romanae Ecclesiae jure perpetuo direxit possidendas« (Anast. sect. 220). Quare et illud affirmare non dubito, quod uterque Gregorius, Zacharias, et Stephanus pontifices ab Adriano memorati ante annum 753 nunquam spem omnem deposuerunt, fore ut Graeci resipiscerent, reciperentque populorum voluntate urbem et ejus ducatum, quod toties bello tentarant, 17 sed nequidquam. Interim autem et consensu populorum, et exterorum testimonio principum pontifices, praeque iis Zacharias dominabantur in Urbe, et ejus ducatu. Quod cum quinque minimum et viginti annorum [Col. 0063D] spatio fecerint, nec ullus usquam ex Carolinis principibus reperiatur, qui hujusmodi dominationis titulum aliquatenus immutaverit: necessario fatendum est, pontifices veros fuisse principes sanctae reipublicae potestate eorum sensim confirmata rebus prospere gestis; ita enim coelitus ordinatum erat.

XXV. Omnia haec necessario praemitti oportuit binis Gregorii III litteris; quippe quibus mirum in modum abusi sunt recentiores eruditi, ut falsas opiniones tuerentur. Eos profecto non latuit, documentum [Col. 0064A] aliud non suppetere toto eo temporis spatio quod Pippini donationem praeivit, quo pontificiam ordiantur ditionem beneficio regum Franciae. Quapropter earum uno praesidio utendum erat astruendae rei. Quid igitur? Claves confessionis mitti solitae ad viros principes devotionis ergo, in regni symbolum versae. Legationi, quam praecessisse epistolis non obscura indicia in iisdem sunt, ascriptum consultum Romanorum; consultum ipsum in consulatum transmutatum consulatus in patriciatum. Et quia litterae ipsae docent, petitam vere opem ex Francia a pontifice, sed minime impetratam; legatio et litterae tractatusque omnis inter Gregorium et Carolum coarctanda sunt visa in maximas angustias paucorum mensium anni 741, ut Caroli valetudinem secuta mors Octobri mense, impedimento fuisse videatur. Falsa omnia, ut abunde est demonstratum. Ac Francis quidem viris clarissimis Petro de Marca, Cointio, Ruinartio, Pagio veniam aliquam adhibendam esse censuerim, si maximis regum Francorum meritis in Romanam Ecclesiam, [Col. 0064B] istiusmodi etiam voluntatem morte superveniente elusam, reclamante historia, non adjecissent. Nostris vero nuperrimis scriptoribus opiniones aperte falsas foventibus, atque infinita commentatione onerantibus quid melius reponi potest, quam litterae ipsae Codicis Carolini, queis abutuntur?

XXVI. Et vero eaedem praeteriti non semel anni mentionem faciunt, Langobardos rescisse memorant petitum ex Francia auxilium: neque igitur eae possunt cum legatione conjungi, neque in mortem recte rejicitur causa opis non allatae. Inscribuntur Carolo subregulo; sicut aliae posteriores Zachariae Majori domus Pippino; et aliae Stephani II Pippino regi; tametsi nulla ex sequentibus patriciatum silet, postquam idem Stephanus dignitatem illam regi Francorum certo contulit. Ergo patricii dignitas ex interpretatione aerei consulatus educta nugae sunt. 18 Denique eaedem litterae declarant, claves sancti Petri missas esse instar libelli supplicis, quo petita auxilia velocius, [Col. 0064C] atque efficacius obtineri possent: quare regnum Romae (exosum semper, atque infaustum nomen) inepte excogitatur in sacris clavibus praesertim a Muratorio, qui Codicis Carolini ex recensione Lambecii variantes lectiones evulgans (Rer. Ital. tom. III, part. 2) pro ea voce regnum, legit ediditque rogam. Perspicue omnia patebunt ex subjectis litteris.





I. 19 [a 1Kb] EPISTOLA GREGORII III [b 1Kb] PONTIFICIS [c 1Kb] AD CAROLUM MARTELLUM.
(An. Dom. 739, Cod. Car. I, chron. 1.)

ARGUMENTUM.---Confirmata Romanorum defectione ab impiis Graecis, Langobardi perpetui eorum hostes insolentiores facti. Adversum hos Gregorius [Col. 0064D] III insigni legatione Carolum Martellum movere nititur. Re illi cognita, obtendentes rebellionem ducum Spoleti et Beneventi, amici ac foederati principis concessu Romanos affligunt. Pontifex ad Carolum datis litteris Ancardo direptionum et caedium oculato testi, auxilium flagitat, quod per legatos is promiserat; nonnulla eidem committit secreto enarranda: praeproperam obtenturus opem, claves Confessionis sancti Petri, supplicis instar libelli, transmittit.

[Col. 0065A] Domno excellentissimo filio Carolo [a 1Kb] subregulo Gregorius papa.

Nimia fluctuamur tribulatione et lacrymae die noctuque ab oculis nostris non deficiunt, quando conspicimus quotidie, et undique Ecclesiam sanctam Dei a suis, in quibus spes erat vindicandi, destitui filiis. Propterea coarctati dolore in gemitu et luctu consistimus, dum cernimus id, quod modicum remanserat praeterito 20 [b 1Kb] anno, pro subsidio et alimento pauperum Christi seu luminariorum concinnatione, in partibus Ravennatium, nunc gladio et igni cuncta consumi a Luithprando et [c 1Kb] Hilprando regibus Langobardorum: sed in istis partibus Romanis mittentes plura exercita similia nobis fecerunt et faciunt, et omnes [d 1Kb] salas sancti Petri destruxerunt, [Col. 0065B] et peculia, quae remanserant, abstulerunt; et nulla nobis apud te, excellentissime fili, refugium facientibus pervenit hactenus consolatio; sed ut conspicimus, dum indultum a vobis eisdem regibus est motiones faciendi, quod eorum falsa suggestio plusquam nostra veritas apud vos recepta est; et timemus, ne tibi respiciat ad peccatum; quando nunc, ubi resident ipsi reges, ad exprobrationem nostram ita proferunt verba, dicentes: Adveniat Carolus, apud quem refugium fecistis, et exercita Francorum, et si valent, adjuvent vos, et eruant de manu nostra.

O quam insanabilis dolor pro his exprobrationibus in nostro retinetur pectore, dum tales ac tanti filii suam spiritualem matrem, sanctam Dei Ecclesiam, [Col. 0065C] ejusque populum peculiarem, non conantur defendere! Potens est, charissime fili, ipse princeps apostolorum, ob a Domino sibi concessam potestatem, defendere domum [e 1Kb] et populum peculiarem, atque de inimicis dare vindictam: sed fidelium filiorum mentes probat. Non credas, fili, falsidicis suggestionibus ac suasionibus eorumdem regum. Omnia enim falso tibi suggerunt, scribentes circumventiones, quod quasi aliquam culpam commissam habeant [Lamb. et Gent. add. eis] eorum duces, id est, Spoletinus et [Col. 0066A] Beneventanus. Sed omnia mendacia sunt. Non enim pro alio (satisfaciat tibi [Lamb., Gent., te] veritas, fili) eosdem duces persequuntur capitulo, nisi pro eo, quod 21 noluerunt, [f 1Kb] praeterito anno, de suis partibus, super nos irruere, et sicut illi fecerunt, res sanctorum apostolorum destruere, et peculiarem populum depraedare, ita dicentes ipsi duces: quia contra Ecclesiam sanctam Dei, ejusque populum peculiarem non exercitamus, quoniam et pactum cum eis habemus, et ex ipsa Ecclesia fidem accepimus; ideoque mucro eorum desaevit contra eos. Nam ipsi praedicti duces parati fuerunt et sunt secundum antiquam consuetudinem eis obedire; sed illi retinentes iram, pro eo quod superius diximus, per exquisitam occasionem volentes illos et nos [Col. 0066B] destruere et invadere; ideo utrosque persequentes vestrae bonitati suggerunt falsa, ut et duces illos nobilissimos degradent, et suos ibidem pravos ordinent [g 1Kb] duces, et multo amplius quotidie, et ex omni parte Dei Ecclesiam expugnent, et res beati Petri principis apostolorum dissipent, atque populum peculiarem captivent.

Tamen ut rei veritas vobis declaretur, Christianissime fili, jubeas, post ipsorum regum ad propria [h 1Kb] reversionem, tuum fidelissimum missum, qui non a praemiis corrumpatur, dirigere, ut propriis oculis persecutionem nostram, et Dei Ecclesiae humiliationem, et ejus rerum desolationem, et peregrinorum lacrymas conspiciat, et tuae bonitati omnia pandat. Sed hortamur bonitatem tuam coram Domino, et ejus [Col. 0066C] terribili judicio, Christianissime fili, ut propter Dominum et animae tuae salutem, subvenias Ecclesiae sancti Petri, et ejus peculiari populo, eosdemque reges sub nimia celeritate refutes, et a nobis repellas, et jubeas eos ad propria reverti; non despicias deprecationem meam, neque 22 claudas aures tuas a postulatione mea; sic non tibi ipse princeps apostolorum claudat coelestia regna.

[i 1Kb] Conjuro te, in Dominum vivum et verum, et ipsas sacratissimas claves confessionis beati Petri, [Col. 0067A] quas vobis ad regnum [a 2Kb] dimisimus, ut non proponas [Lamb. praeponas] amicitiam regum Langobardorum amori principis apostolorum, sed velocius et sub nimia festinatione sentiamus, post Deum, tuam consolationem, ad nostram defensionem, ut in omnibus gentibus declaretur vestra fides, et bonum nomen: quatenus et nos cum propheta mereamur dicere: Exaudiat te Dominus in die tribulationis, protegat te nomen Dei Jacob. Harum autem litterarum portitor, Anchard vester fidelis, quod oculis suis vidit, et nos ei injunximus, omnia tuae benignae excellentiae viva voce enarrabit. Et petimus bonitatem tuam coram Deo teste et judice, ut nimis festinanter nostros lenias dolores, et laetabunda nobis celeriter mittes [Lamb., mittas] nuntia, ut laeti effecti [Col. 0067B] animo, die noctuque, pro te tuisque fidelibus, coram sacris sanctorum principum apostolorum Petri et Pauli Confessionibus Domino fundamus preces.





II. 23 ITEM EPISTOLA GREGORII SECUNDA AD CAROLUM MISSA Similiter pro defensione sanctae Ecclesiae.
(An Dom. 739, Cod. Car. II, chron. 2.)

ARGUMENTUM.---Increbrescente Langobardorum rabie, sancti Petri basilica tunc extramoeniana expilata, obsessa urbe, iterum auxilium petit a Carolo verbis liberaliore, quam factis. Plura item latori committit secreto narranda: diffidentiae nescio quid modeste significat.

[b 1Kb] Domno excellentissimo filio Carolo subregulo Gregorius papa.

[Col. 0068A] Ob nimium dolorem cordis et lacrymas, iterata vice tuae Excellentiae necessarium duximus scribendum, confidentes te esse amatorem filium beati Petri principis apostolorum et nostrum; et quod pro ejus reverentia, nostris obedias mandatis, ad defendendam Ecclesiam Dei, et peculiarem populum, qui jam persecutionem et oppressionem gentis [Lamb. om. gentis] Langobardorum sufferre non possumus. Omnia enim luminaria ad [Grets. add. honorem] ipsius principis apostolorum, et quae a vestris parentibus, et a vobis offerta sunt [c 2Kb] , ipsi abstulerunt; et quoniam ad te, post Dominum, confugium fecimus, propterea nos ipsi Langobardi in opprobrium habent, et opprimunt. Unde et ecclesia sancti Petri denudata est, et in nimiam desolationem redacta; [d 1Kb] tamen omnes [Col. 0068B] nostros dolores 24 subtilius in ore posuimus praesenti portitori, [e 1Kb] tuo fideli, quae [Centur., quos] in auribus tuae Eccellentiae suggerere debeat. Tu autem, fili, habeas cum ipso principe apostolorum, hic et in futura vita, coram omnipotenti Deo nostro, sicut pro ejus Ecclesia, et nostra defensione disposueris et decertaveris, sub omni velocitate, ut cognoscant omnes gentes tuam fidem et puritatem, atque amorem, quae habes erga principem apostolorum beatum Petrum, et nos, ejusque peculiarem populum zelando et defendendo: ex hoc enim tibi poteris immortalem [Lamb., Gent., memorialem] et aeternam acquirere vitam.





25 IN S. ZACHARIAE EPISTOLAM MONITUM.
[Col. 0069]

[Col. 0069A] I. Pontificiae majestatis argumenta plura exhibuit Zacharias, ut dixi agens de Gregorii litteris. Ex sequenti epistola decretali nil tale suppetit; omnia enim spectant directam pontificis potestatem: et nisi ex allatis Gregorii ejusdem litteris imploratae Francorum opis testimonium minime dubium haberemus, ad indirectam quod attinet, nullum sanctae sedi cum Francis negotium intercessisse videretur: tam altum de ea silentium est in hac epistola! Quin etiam indicia plura exstant abjectae spei omnis, quam unum Gregorium vidimus in Francis collocasse. Eodem quippe anno exeunte, quo idem pontifex semel et iterum tentarat animum Caroli Martelli, ut Langobardorum furorem ab apostolica sede averteret, litteras ad Bonifacium de ecclesiis Germaniae et Franciae (invitus arbitror) ita claudit: »Data IV Kal. Nov. imperante domno piissimo Aug. Leone imperii ejus an. 23, sed et Constantino Magno imp. ejus filio an. 20, ind. 8. (Labbe Concil. tom. VI, p. 1475)«. Perinde successor [Col. 0069B] ejus Zacharias epistolis fere omnibus impii Copronymi annos adjungit. Et, quod maxime notandum velim, concilio Romano, quod iste habuit anno 743, hujusmodi epoche adjicitur: »Factum est hoc concilium anno secundo Artabasdi imperatoris, necnon et Liuthprandi regis anno trigesimo secundo ind. 12 feliciter.«

II. Veritati equidem adversarer, si ex characteribus istis temporum ante excitatam imperatoriam dignitatem in Occidente, aut dominationem Augustorum orientis, quod minus recte ab aliquibus fit, aut Langobardorum jus ullum elicerem in sancta republica, quam pontifex tum temporis moderabatur. Etenim notariorum consuetudini tribuenda potius est appositio temporis, quam certo inde aliquid statuendum de republica. Nihilominus, citra Augustorum annos, quos ascribere moris erat, Artabasdi qui dejecto impio Constantino imperium invaserat; et Liutprandi Langobardorum regis, qui Zachariae quatuor urbes, et patrimonia aliquot restituerat, sanctaque [Col. 0069C] de republica bene erat meritus, numerari annos videmus: hujus quidem, quia respiratura per eum Italia videbatur; illius vero, quia impietati finem allatum iri credebatur. E contrario Caroli Martelli, ad quem confugere, dura 26 urgente necessitate, oportuit, nullo usquam in monumento reperiuntur notata patriciatus tempora. Quid dico tempora? ne patriciatus quidem mentio ullibi reperitur praeterquam in sensu, quo Franci eam dignitatem usurpabant, tanquam ducatu praestantiorem (DuCange V. Patricii). Quare Gregorius II an. 724 ante coeptam Graecorum impietatem, Patricium appellavit Carolum Martellum (Labbe Conc. tom. VI, p. 1447). Eam tamen rem minime omitti decuit, si patricius Romanorum, ut una cum Francis eruditi recentiores tenent, fuisset. Ab anno enim 738, cum legatione tentatus est Carolus, ad ejus mortem triennium fere excurrit (quod in paucos menses anni 741 nullo jure contrahi, est demonstratum); praeterea Zachariae [Col. 0069D] sunt anni decem, totaque ea temporis intercapedine et litterae Gregorii III ad Bonifacium, ac praesules Langobardiae; et Zachariae plures item litterae, aliaque non pauca monumenta exstant, praecipue litterarum commercium Bonifacii et Francorum cum Zacharia: neque Caroli Martelli ulla merita memorantur; plurima vero enarrantur damna Francorum ecclesiis illata, quae aperte pugnant cum iis, quae de eodem praedicantur.

III. Et vero, ut Baronio aliisque assentiar Carolum defendentibus a funesta illa nota, quam in Bonifacii litteras irrepsisse aiunt; Hincmari (ep. 6, cap. 19) ac praedicti Bonifacii testis oculati verbis fidem negem? [Col. 0070A] Zachariam is monet (Cod. Bonif. ep. 132, et Labbe ubi sup., p. 1495) se vocatum a Carolomanno altero ex Martelli filiis, ut maximo vulneri ecclesiis suae provinciae inflicto mederetur convocata synodo: »Promisit, inquiens, se de ecclesiastica religione, quae jam longo tempore, id est non minus, quam per 60 vel 70 annos calcata et dissipata fuit, aliquid corrigere, et emendare velle.« Ac paulo infra miseram describens conditionem ecclesiarum, quam Caroli opera subiisse illas ait, prosequitur: »Modo autem maxima ex parte per civitates episcopales sedes traditae sunt laicis cupidis ad possidendum, vel adulteratis clericis, scortatoribus, et publicanis saeculariter ad perfruendum«. Duae synodi Germanica, et Liptinensis, ea de re celebratae an 742 et sequenti; necnon Suessionensis in altera regni parte, quam Pippinus Carolomanni frater moderabatur, Bonifacii relationem confirmant. Praecipue autem comprobari illam patebit ex tot capitibus disciplinae corruptae, quae sequenti [Col. 0070B] epistola continentur.

IV. Eam scilicet dedit Zacharias ad Pippinum, episcopos, abbates, et caeteros Francos anno 747 exeunte vel sequentis initio, postquam Carolomannus, nuntium remittens terreno principatui, Romam 27 venerat, monachumque induerat in Cassinensi coenobio. Chronologiam hanc aliis ejusdem pontificis litteris acceptam referimus. Datae istae sunt »Nonis Jan., imperante domno nostro piissimo Aug. Constantino a Deo coronato magno imp., anno 28, imperii ejus an. 6, ind. 15«, ad Bonifacium, ut praefatam epistolam Pippino, etc., legi curet in synodo. Cumque aliquid discriminis inveniatur in tribus iis characteribus temporis, hinc est, quod Cointius vult datas anno 748, Sirmondus et Pagius 747, verum Cointii potiorem sententiam esse, eique adhaerendum puto; quanquam indictio, et annus imperii sextus designent annum 747. Nam Carolomannus Romam venit mense Martio, ut animadvertit Pagius (an. 747, n. 1), seu potius Junio, ut contendit ibidem cl. Mansius, [Col. 0070C] et quidem anno 747, quod constanter tradunt auctores omnes veteres. Cumque epistola Zachariae uni »Pippino majoridomus in regione Francorum« dirigatur, hinc palam fit Carolomannum dignitati eidem bipertito divisae renuntiasse, antequam litterae darentur ad Pippinum, etc., quae alteras ad Bonifacium praecesserunt. Quod si anno 747 ineunte, seu Nonis Januarii utrasque datas esse quis velit, Continuatorem Fredegarii et chronologos omnes apud Baronium et Pagium mentitos, rem sane difficilem, demonstret necesse est. Quamobrem statuendam reor cum Cointio aetatem litterarum anno 748. Hactenus de chronologia, quae litterarum pars minima est.

V. Quod serio animadverti debet, sex fere annorum spatio uterque Martelli filius sanctissimi viri Bonifacii opera disciplinam pessum datam vix erigere aliquantulum potuerant. Ea propter ut nihil de Martelli laudibus detrahatur, id pro certo habendum est, principem istum Bonifacii ejusdem praedicationi [Col. 0070D] in Germaniae partibus constanter favisse sub utroque Gregorio. Quod docent Mundeburdi ac defensionis monumentum, quo Carolus Bonifacium Germaniae apostolum ubique excipiendum in regno Francorum mandavit missionis initio; et litterae quas Gregorius II se dedisse »Carolo filio nostro patricio« testatur anno 747, ut praedicationem Bonifacii ab episcopo quodam turbari non sineret (Labbe Conc. tom. VI, p. 1446, seq.). Gregorii pariter tertii litterae sub finem anni 739 uberrimae testes sunt continuati per Carolum studii atque operae ut totum Francorum regnum Christi fidem amplecteretur: sic enim Bonifacio gratulatur pontifex: »Quae innotuisti jam de Germaniae [Col. 0071A] gentibus, quas sua pietate Deus noster de potestate paganorum liberavit, et ad centum millia animas in sinu matris Ecclesiae tuo conamine et Caroli principis Francorum 28 aggregare dignatus est.« At contra nullam Romanae Ecclesiae opem, utcunque legatione atque iteratis litteris rogatum, allaturum fuisse historia omnis docet, adversus recentiorum conjecturas et argumenta, quibus nil infirmius in rebus facti: foedere enim cum Langobardis, perpetuisque domi ac foris bellis impediebatur, quin faciles praeberet aures flagitanti pontifici. Quin etiam vulneribus eorumdem bellorum causa jam antea inflictis Gallicanae Ecclesiae, novum vulnus, idque acerbius adjecit disciplinam pervertendo, quod sexto post ejus mortem anno maximae curationis indigens, apostolicae tandem sedi detectum est.

VI. Opportunum ea quidem remedium attulit. Nam Zacharias Francorum consultationi septem et viginti capitibus conceptae singillatim respondit auctoritate canonum prolata. Novo is, atque antea inaudito [Col. 0071B] exemplo apud sanctam sedem, cujus erat in more positum scrinia, seu bibliothecam adire, ubi quaestiones hujusmodi ad eamdem deferebantur, collectione canonum usus est versionis Dionysianae. Non utique collectione ipsa Dionysiana, sed breviario Cresconii, quod ex Collectione illa coaluerat, Adrianique codicis, ac demum canonis (ut canonum Ecclesiae Romanae Codex audiebat) fons et origo fuit. Qualis hic canon, seu Codex canonum fuerit, quisve ejus usus, Leo IV, nos edocet (Labbe Conc. tom. VIII, p. 32) perspicuis hisce verbis: »De libellis et commentariis aliorum non convenit aliquem judicare, et sanctorum conciliorum canones relinquere, vel Decretalium regulas, id est quae habentur apud nos simul cum illis in canone, et quibus in omnibus ecclesiasticis judiciis utimur, id est apostolorum, Nicenorum, Ancyranorum, Neocesariensium, Gangrensium, Antiochensium, Laodicensium, Chalcedonensium, Sardicensium, Carthaginensium, Africanensium, et cum [Col. 0071C] illis regulae praesulum Romanorum Silvestri, Siricii, Innocentii, Zosimi, Coelestini, Leonis, Gelasii, Hilarii, Symmachi, Simplicii. Isti omnino sunt, per quos judicant episcopi et per quos episcopi simul et clerici judicantur«.

VII. Hujusmodi canonem esse adhibitum a Zacharia, qui centum fere annis Leonem IV praecessit, non contendo. Illud affirmare non dubito, quod Zachariae usus collectionis refertur acceptus, quae nono demum saeculo in codicem illum canonum evaserat, quem nuper descriptum vidimus. Sirmondi opinionem, qui canones Joannis II, litteris an. 534 suppositos pro veris habuit, eruditosque omnes secum traxit; ita ut passim tribuatur collectionis Dionysianae usus sanctae sedi ab ipsa ejusdem origine; Sirmondi opinionem, inquam, neque hujus temporis, 29 neque hujus loci est rejicere. Falsitatem tantummodo patefacere non gravabor, sancta scilicet sedes ante octavum fere saeculum, cum Ecclesiae praeerat [Col. 0071D] Zacharias, canones tantum Nicaenos et Sardicenses tuebatur, Constantinopolitanos aperte rejiciebat, et siquem ex Chalcedonensibus adhibuit, tres illos tantum adhibuit, qui ante recessum legatorum conditi erant in fine sessionis 6, tametsi ipsi etiam reperiantur inter alios act. 15, quarto nimirum, tertio, et vicesimo loco. De iis luculenter Pelagius II in epistola ad Histros (Labbe Conc. tom. V, p. 615, 629, seq.) »In actionis, inquit, sextae terminum jam canonum norma praelibatur, dum illic a principe venerabilibus episcopis dicitur: aliqua sunt capitula, quae ad honorem vestrae reverentiae vobis reservavimus. . . . . Praelibatione itaque sextae actionis ostenditur, quia jure constitutiones canonum nonnisi in septima continentur. . . Quamvis si solerter aspicimus, canonum regulas positas non, sicut putatur, in septima, sed intextas sextae actioni invenimus.« Quod si animadvertisset Natalis (sec. V, diss. 15, art. 4), haud tribuisset Gelasio vicesimum canonem [Col. 0072A] Chalcedonensem; eum quippe esse tertium ex propositis a Marciano, probatisque a concilio in fine actionis sextae deprehendisset.

VIII. Ad Constantinopolitanos vero quod attinet, sanctus Gregorius Pelagii II successor Eulogio Alexandrino, et Anastasio Antiocheno scribit in hanc sententiam (lib. VI, ep. 31): »Canones quidem Constantinopolitani concilii Eudoxianos damnant, sed quis fuerit eorum auctor Eudoxius, non dicunt. Romana autem Ecclesia eosdem canones vel gesta synodi illius hactenus non habet nec accipit. In hoc autem eamdem synodum accepit, quod est per eam contra Macedonium definitum. Reliquas vero haereses, quae illic memoratae sunt ab aliis jam patribus damnatas reprobat.« Et cum in synodica ad patriarchas Orientis (lib. I, ep. 24) quatuor se concilia venerari ait, ut quatuor Evangeliorum libros, continuo subjunxit, quatenus haereses damnarunt: ne quis forsan suspicaretur, conciliorum acta illum amplecti, quatenus condiderunt canones ambitioni [Col. 0072B] praesulum Constantinopoleos faventes, legatisque sanctae sedis absentibus. Ita factum puta a Gregorii successoribus pene usque ad finem septimi saeculi: cum religioni haberi coeptum est oecumenicis ex conciliis quidpiam respuere. Id constat ex libro Diurno pontificum (cap. 2, tit. 9): namque indiculum, seu professio Romani pontificis, post defunctum Constantinum Pogonatum, sive post annum 685 edita, perspicue docet, acceptum fuisse Romanae sedi quidquid in conciliis generalibus actum erat: »Sancta quoque universalia 30 concilia Nicaenum, Constantinopolitanum, Ephesinum primum, Chalcedonense, et secundum Constantinopolitanum, quod Justiniani piae memoriae principis temporibus celebratum est usque ad unum apicem immutilata servare: et una cum eis pari honore et veneratione sanctum sextum concilium quod nuper Constantino piae memoriae principe, Agathone apostolico praedecessore meo convenit, medullitus, et plenius conservare.«

[Col. 0072C] IX. Inversionis causae non longe petendae. Tanta rerum inscitia tum temporis fuit in ipsa Urbe, ut praeter fidei dogmata, quae ignorari non poterant, ne falsa quidem a veris satis secernerentur. Exemplo sunt Marcellini, Silvestri, Xysti et Polychronii acta, de quibus, recte, ni fallor, P. Constantius (Praef. ad. lit. Pont. tom. I, pag. 99): »Non sapiunt, inquit, haec opuscula Romani hominis, et ecclesiasticae disciplinae doctrina vel mediocriter tincti ingenium, ac stylum, sed neophyti cujusdam Gothi, qui suum in apostolicam sedem studium ut declararet, mendacium dicere religioni non habuit.« Ejusmodi vero farraginem tanti habuit Theodorus Cantuariensis episcopus qui sub finem septimi saeculi florebat, ut quaedam inde traducere in suum Poenitentiale non dubitarit, quare Natalis Bedae auctoritate fretus Theodorum commendans (sec. VII, cap. 4, art. 10), subdit, aliena quaedam ab Evangelio [Col. 0072D] et traditione in Poenitentiali esse. Nihilominus sanctae ipsi sedi sapiunt: ita ut sanctus Gregorius III suum et ipse poenitentialem librum conficiens ita monitum voluerit lectorem in praefatione (Labbe Conc. tom VI, pag. 1476.): »Ex multis allegoriarum floribus, et de magnorum tractatibus, prolatisque sermonibus, Patrum dictis, canonumque sententiis, id est Isidori, Augustini, Gregorii, Bedae, Gelasii, Innocentii, Theodori, Cassiani, Egberti, vel caeterorum, ad opus consacerdotum nostrorum excerpere atque insimul colligere hunc ibellum poenitentialem studuimus.« Quamobrem recte animadvertit Morinus (De poenit. lib. VII, c 1, n. 17) minime mirandum esse: »si Theodori archiepiscopi viri suo saeculo doctissimi atque propter auctoritatem summi pontificis, a quo consecratus et in Angliam missus fuerat, omnibus acceptissimi liber poenitentialis brevi tempore universum fere Occidentem pervasit, illumque imitati sint multi alii episcopi [Col. 0073A] non tantum ipsius poenitentialem probantes, sed etiam alios instar illius commodiores, et ampliores componentes.

31 X. Quae sane animadversio quam vera sit, venerabilis Bedae liber De Remediis peccatorum, pauloque post Egberti Eboracensis episcopi Poenitentialis, aliique plures in Galliis, necnon Romanus antiquus apud Canisium, et quem nuper memorabam Gregorii III, Graecis omnes canonibus redundantes, ac suppositis quandoque rebus respersi, uberrime testantur. En certa aetas collectionis canonum, quam sancta sedes amplexa est: cum enim Graecos canones ubique cognitos videret, magnamque eorum segetem Cresconii ex Breviario haberet (qui praesertim per materias digesti, compendium laboris scrinialiis, remque acceptissimam pontificibus exhibebant), tunc sensit, facili admodum negotio episcoporum consultationibus responderi posse; nec nisi raro bibliothecae codices evolvi exinde coepti. Utinam scribendi istud genus minus late pervagatum, aut [Col. 0073B] obtusis minus ingeniis lenocinatum esset! Quem enimvero eruditorum latet, Adriano pontifici tributa diu esse octoginta illa capita Angilramni, queis plura continentur ab Ecclesiae disciplina abhorrentia, non pauca etiam a bonis moribus absona? Baluzii tantum opera compertum tandem est, quis illa congesserit, nam optimis ex codicibus verum auctorem protulit (Praef. ad Ant. Aug. dialog.): »Incipiunt capitula collecta ex diversis conciliis, sive decretis pontificum Romanorum ab Angilramno Metensi episcopo, et Adriano papae oblata:« et quidem »XIII Kalendas Octob. indict. 9,« seu anno 785, ut est in editis exemplis. Inde autem profluxisse putat Petrus de Marca (De Concord. sac. et imp. l. VII, c. 20) Isidori Mercatoris merces, quae disciplinam penitus everterunt: quamvis alii sentiant istas capitulis praeivisse, nec de aetate quidquam certi audeant definire. Ista vero huc non pertinent: quare ad collectionem canonum revertor, qua primum omnium [Col. 0073C] pontificum usum esse Zachariam contendo.

XI. Pugnantia proferre videar, qui Gregorio III nuper aiebam collectionem ejusmodi fuisse usui; modo Zachariam qui Gregorio successit, alios omnes praeivisse contendam. Aliud vero est collectionem probasse, indeque in suos libellos aliquid transtulisse; aliudque de disciplina decernere auctoritate illorum canonum, quod Zacharias fecit his litteris in Franciam missis, novo, ut aiebam, atque antea inaudito exemplo. Hunc secutus est Stephanus II in responsis anno 754 datis, dum erat in Francia (Labbe, Conc. tom. VI, p. 1650 seq.); uterque enim collectione utitur contra morem praedecessorum, aliquo tamen cum discrimine inter se. Namque ad concilia quod attinet, tam Zacharias quam Stephanus numerandi rationem sequuntur, qua usus est Cresconius, 32 singula nimirum capita cujusvis concilii seorsim recensentes. In decretalibus autem litteris laudandis, tametsi uterque dissidet a [Col. 0073D] Cresconio; Zacharias, ubi (Cap. 20, seq.) affert Innocentii decreta 14 et 20, sequi videtur Dionysium: Stephanus vero capita Decretalium profert juxta numerum uniuscujusque epistolae, ut de conciliis est dictum; non enim decreta uniuscujusque pontificis cum Zacharia, sed capita cujusvis epistolae, ejus nomen etiam enuntians, cui scripta unaquaeque fuit, diligenter enumerat. Id autem inde factum puta, quod Breviarium Cresconii capitibus trecentis constans, ad singula capita plures, paucioresve canones titulosque Decretalium epistolarum alios tempore alio latos indicabat, qua re ad quamvis quaestionem solvendam nihil accommodatius; at indicatos canones, titulosque Decretalium aliunde petere oportuit. Hinc est quod Zacharias Dionysiana ex collectione sumpsisse videtur canones, et decreta, quippe qua usus erat Cresconius; at Stephanus canones inde tantum decerpsisse.

XII. Quamvis autem haec testimonia valde perspicua [Col. 0074A] sint versionis Dionysianae apud sanctam sedem: non utique intra ejus collectionis limites coarctandum est jus vetus sanctae Romanae Ecclesiae, quod tantopere Justellus, et prae aliis Natalis contendunt, suppositos illos canones Joannis II litteris, Sirmondo auspice, obviis ulnis amplectentes. Nam, praeterquam quod nemo ex Joannis successoribus Dionysiana versione usus est, ita ut Gregorius III in laudato Poenitentiali sancti Isidori Hispalensis versionem adhibuerit (ipsa eadem est quam Mercator usurpavit), sanctus Zacharias, qui primus Dionysianae versionis acceptor fuit, et ipsa in epistola ad Francos collectionis limites excessit, et in concilio Romano (Labbe, Conc. tom. VI, p. 1549) decreto inhaesit Gregorii II, de gradibus agnationum, quod et successores fecisse constat late extra collectionem vagantes per omnium decreta pontificum, quorum tam modicam partem Dionysius collegit. Itaque, nisi veritati adversari quis velit, illud fateatur necesse est, quod ante conditam collectionem propriam, [Col. 0074B] quae Canon dicebatur, nulli alii collectioni se obligavit sancta sedes; tametsi Cresconiano Breviario duce quaecunque in sacra bibliotheca erant, oblata occasione adirentur, adeoque Dionysiana collectio potissimum tereretur. Post Zachariae vero tempora certis limitibus coarctari coepisse judicia ecclesiastica, caeteraque ad disciplinam et mores attinentia non est dubium, quoad canon ipse prodiit.

XIII. Et vero Stephanus III anno 769 in concilio Romano ita sanxit: »Non amplius suscipiantur apostolorum canonum prolata 33 per sanctum Clementem, nisi quinquaginta capita, quae suscipit sancta Dei catholica Romana Ecclesia.« Itaque sancta sedes quinquaginta illis apud Dionysium, et Cresconium selectis jam insueverat: cum Zacharias ante annos duos et viginti uti illis coeperat. Adrianus postmodo successor Stephani non modo canonum illorum quinquaginta, sed orientalium omnium conciliorum, quae in collectione sunt, praeter generalia, [Col. 0074C] compendiariam explicationem canonum tradidit Carolo Magno, ut ad reformandam in Galliis disciplinam illa uteretur. Quamobrem collectos eos canones non amplius aversabatur sancta sedes. Hac autem super compendiaria traditione canonum, quam Pagius, Labbeus, Basnagius mutilam esse decernunt, nec Adriano tribuendam existimant, nonnulla breviter animadverti oportet, quae integram illam esse demonstrent, atque Adriano vindicent contra eorum sententiam praecipitem.

XIV. Ac primo canones apostolorum 45 esse videntur, quia vicesimus primus tres simul conflatos continet 21, 22, 23, vicesimus quintus duos 27, 28, totidemque tricesimus quartus 37, 38, ac denique tricesimus septimus tres 41, 42, 43, ita ut uno plures videantur; at quintus et quadragesimus in duos divisus ad unitatem reducendus est, sic totos quinquaginta habebimus. Neocaesarienses quindecim videntur, quia secundus bipartito dividitur. Perinde [Col. 0074D] Laodicenus 35 cum sequenti in unum revocati 59 Laodicenos efficient. Antiocheni pariter 25 erunt, modo decimus et undecimus simul conflati secernantur. Operosior res est in Africanis: etenim post canonem 49 sequitur 60 et 99 cum sequenti conjungitur, perveniturque ad num. 105, cum centum tantummodo esse debeant Africani canones, quos 33 Carthaginenses praeeunt, juxta Breviarium Cresconii; quo haud dubie Adrianum esse usum demonstrant et divisio haec 33 Carthaginensium ab Africanis centum, qui Dionysio tanquam Africani omnes continuata serie 133 numerantur, et concilia Graeca unumquodque suam aciem ducentia. Nihilominus ex decem iis qui videntur deesse, ne unus quidem desideratur in Cresconii Breviario.

XV. Etenim nonus decimus de visitatione provinciarum peculiari Africae; 49 de manumissionibus in Ecclesia celebrandis cum imperatoris venia; 51 de idolorum reliquiis exstirnandis; et 75 qui duorum [Col. 0075A] conciliorum initium est contra Donatistas, et contra Pelagii, et Coelestii haeresim; quatuor isti, qui Dionysio sunt 52, 82, 84, 108, tanquam inutiles a Cresconio omittuntur, quare et Adrianus eos deserit, hac tantum in re ab illo recedens, quod numerandi ordinem prosequitur, 34 ubi praedictos canones omittit, ne manca videatur series, numeratque quinque suprema capita, quae a Cresconio non recensentur. Ita novem his capitibus addendo centesimum, quod Cresconius fecit ex 99 in duas partes diviso, ut videre est Breviarii cap. 287 (Bibl. vet. Jur. tom. I, pag. 108, append.), lacuna illa numerorum decem explebitur. Et est notandum cum Labbeo (Conc. tom. II, pag. 1669) quod in cod. Vat. n. 4929, ad centesimum caput haec leguntur: »Hoc capitulum Aurelii cum subscriptionibus episcoporum in canone apostolici Romae non habetur«. Quae mirum in modum comprobant, perinde Adrianum, ac Zachariam Cresconiana collectione, seu Breviario usum esse, non Dionysiana, cujus tantum [Col. 0075B] versio idcirco adhibetur, quia Cresconius inde hausit suum indicem, et anonymus, qui canones integros apposuit, indidem eos decerpsit.

XVI. Quid dicam de duplici eorum hallucinatione, dum alio capite mutilum dictitant Adriani codicem: quod nimirum initio canonum Carthaginensium legunt: »Deinde etiam 20 capitulis Nicaeni concilii recitatis, ut superius descripta inveniuntur, communi decreto statuerunt capita 33 quae sequuntur?« Estne hoc de monumentis veterum recte judicare? Compendium, id est eorum quae praeiverunt centum capita in Africano concilio ex variis synodis recitata, quaeque apud Labbeum audiunt; concilium Carthaginense VI in decem capita distributum, et apud Justellum tam in collectione Dionysiana, quam in codice Africano, citra ullam divisionem in plura vel pauciora capita locum tenent praefationis: tametsi actio prima concilii Africani revera sit. Eadem fere verba Justellus refert citatis locis, quae Adrianus exscripsit, [Col. 0075C] et tam Dionysiana collectio quam codex Africanus, quem Adrianus secutus est, habent: »statuta quoque Nicaeni concilii in 20 capitulis similiter recitata sunt, sicut in superioribus inveniuntur adscripta. Deinde quae in conciliis Africanis promulgata sunt, actis praesentibus inserta noscuntur.« Quamobrem mentio illa Nicaenorum canonum ad Africanas synodos refertur, non vero ad Adriani codicem, qui proinde hoc capite mutilus injuria dicitur. Quid enimvero Nicaeni huc canones advocandi sunt, si Adrianus Chalcedonenses quoque inde abstulit, unoque in codice oecumenica sex concilia dedit Carolo, quorum veluti appendicem esse voluit has Graecas regulas simul cum Africanis ab eo descriptis, mutatis, et emendatis, ut prostant? Nonne satis perspicue rem docet in praefatione? Quin etiam monendos episcopos ita censuit: »Sed in his omnibus illa sequi debemus 35 quaecunque a Nicaeno concilio, et a sancta atque apostolica Ecclesia [Col. 0075D] Romana non discrepare videmus.«

XVII. Postrema haec demonstrant quam inepte collectio Dionysiana ascribatur sanctae sedi usque ab initio sexti saeculi: dum Adrianus de ubique jam receptis iisdem regulis seu canonibus, qui suis etiam praedecessoribus Zachariae et Stephano II usui fuerant (Canones praecipue apostolorum quinquaginta a Stephano III probati erant in conc. Lat.), tanta cum circumspectione loquitur. Attamen eorum nonnullos pro summa auctoritate correxerat, ut patet. Canon, exempli gratia, apostolorum 27, lectoribus et cantoribus nubendi facultatem impertitur. Adrianus autem scripsit: »Quod lectoribus tantum liceat matrimonium contrahere.« Can. apost. 46 absolute prohibet baptisma haereticorum ab episcopis, presbyteris, diaconis comprobari. Adrianus explicat: »Episcopus, presbyter baptisma haereticorum non in nomine Trinitatis baptizantium suscipiens damnetur.« Canon Ancyranus 9 diaconis matrimonium [Col. 0076A] permittit, si ordinationis tempore continere non posse dixerint. Adrianus emendat: »Diaconi incontinentes deponantur.« Can. Neocaes. 4 gratiae divinae concupiscentiam non consummatam tribuit. Contra Adrianus: »Gratiae divinae non imputetur, si desiderata libido non perficitur.« Can. Antioch. 10 chorepiscopis permittit ut ordinent lectores, subdiaconos et exorcistas. Adrianus: »Chorepiscopi ordines inferiores usque ad subdiaconatum dare non possunt.« Ejusdem concilii 12 de episcopis et clericis post iteratum judicium iterum ad imperatorem confugientibus repellendis, sic Adrianus recte, et juxta Ecclesiae regulas: »Clerici damnati si imperatorem adierint, nunquam restituantur.« Quintusdecimus ejusdem concilii canon apostolicae sedi aperte contrarius omnino omittitur numero tantum apposito. Hic autem expendendi Adriani codicis finem facio; nam hucusque allata hallucinationem eorum patefaciunt, qui Compendii volunt auctorem [Col. 0076B] quemdam alium; Adrianum vero canones totos expansos tribuisse Carolo: quasi vero emendationes, ac variationes ejusmodi ab alio quam a pontifice potuissent fieri.

XVIII. Ad canonem quintum decimum quod attinet, silentio praeterire non debeo, cur illum Adrianus omnino omiserit. Appellationibus ad sanctam sedem ille scilicet adversatur, quibus nulla Occidentalis Ecclesiae pars, ne Africa quidem, post agnitos Sardicenses canones, refragabatur jam inde a quinto Ecclesiae saeculo. Jam vero canon iste ipse, cujus Adrianus ne verbum quidem pronuntiat, una cum quarto ejusdem 36 concilii, et duobus apostolorum dolo malo est subjectus epistolae Joannis II in causa Contumeliosi Regiensis episcopi; eamque ex variis codicibus inconstanter istas merces exhibentibus, praecipue ex uno Rhemensi Sirmondus in lucem protulit, tanto cum successu, ut Justellus Cassiodori auctoritate, et hujus epistolae, collectionem Dionysianam ab ipsa origine receptam velit ab apostolica sede [Col. 0076C] (Praef. ad Cod. univ. Eccl. p. 19). Deinde sequitur: »Atque haec est prima et antiquissima decretalium pontificum collectio, quae Liber Decretorum dicta est a Zacharia papa, epistola ad Pippinum, etc.« Postremo ex decretalibus, et canonibus (memorata editione a Wendelstino facta Moguntiae an. 1525, aliaque Lutetiae Parisiorum) decernit: »Atque ipse est codex canonum, qui ab Adriano I papa Carolo Magno regi Romae oblatus est anno 805 (erat tum pontifex Leo III, qui ante annos decem Adriano successerat) ad usum Ecclesiarum Occidentalium . . . . . Atque hi sunt canones et decreta, quibus in judiciis ecclesiasticis Romana usa est Ecclesia, ut testatur Leo IV papa, qui concilia ipsa et pontificum decreta, quae hoc codice Romano continebantur, recenset.« Ita ignotae suppositionis a viro doctissimo Sirmondo evulgatae pessimo publico, unico praesidio fultus vir aeque doctissimus Christophorus Justellus Natalem secum traxit, minoresque alios: et uno verbo jus [Col. 0076D] apostolicae sedis super levissimo isto fundamento collocavit, plaudentibus caeteris.

XIX. Jam dixi controversiam ejusmodi nec loco nec tempori convenire: fundamentum tantummodo diruendum suscepi, quod mihi videor perfecisse. Caeterum parum scite Justellus Cassiodori auctoritate nititur ut sanctae sedi tribuat collectionem Dionysianam in judiciis. Cassiodorus enim (tam longe est, ut naturam illam ei collectioni ascribat) qui Dionysio familiarissime usus erat; ejus virtutibus, atque exemplis, fortasse etiam consiliis motus monasterium in suo fundo prope Schylacium ulterioris Calabriae oppidum condidit, vitamque monasticam et ipse est amplexus. Ea occasione collectionem Dionysianam transcribi fecit suisque monachis legendam suasit; quod ut efficacius faceret, Romae etiam passim legi testatus est. Verba ipsa ejus proferam, ne veritati videar fucum facere (De Divin. lect. cap. 23): »Petitus a Stephano episcopo Salonitano ex Graecis [Col. 0077A] exemplaribus canones ecclesiasticos moribus suis, ut erat planus atque disertus, magna eloquentiae luce composuit, quos hodie usu celeberrimo Ecclesia Romana complectitur. Hos etiam oportet vos assidue legere, ne videamini tam 37 salutares ecclesiasticas regulas culpabiliter ignorare.« Dogmaticum hic, sive noralem librum animis, Christianorum informandis ad catholicam disciplinam, qualis tunc credebatur, a Cassiodoro describi compertum est: quamvis alium finem sibi proposuerit Dionysius, Salonitanum nempe episcopum instituendum ad ecclesiasticas regulas tum quae in conciliis decretae fuerant, tum quae minus certae apud nonnullos erant in pretio, ut idem testatur in praefatione. Apostolicae autem sedi, quae regulas, seu canones illos nonnisi post duo saecula amplecti coepit, neque Dionysius, neque Cassiodorus fuisse usui affirmant, aut affirmare possunt. Falso igitur jus vetus in ea collectione statuitur.

XX. Nec praetereundum quod Cassiodorus de canonibus [Col. 0077B] tantum agit: decretales quippe epistolas constat, a Dionysio postea collectas, ut Juliano presbyteri cardinali morem gereret, cujus maxima cura erat quae ad ecclesiasticam disciplinam pertinerent inquirere, quod Dionysius idem testatur. Quae vero est ejusmodi collectio, privata auctoritate facta, sacraeque bibliothecae forulis minime excussis? Exsulant inde scilicet praecipuae sancti Leonis epistolae ad episcopos, et principes conscriptae anno 449, in magna ea commotione totius Orientis ob haeresim Eutychetis, inque iis duae celebres ad Flavianum, octava et decima omnium celeberrima de qua concilium sub Gelasio ita decrevit non multo ante Dionysii adventum Romam: »Cujus textum quispiam si usque ad unum iota disputaverit, et non eam in omnibus venerabiliter receperit, anathema sit.« (Labbe, Concil. tom. IV, pag. 1263). De Siricii, Innocentii, Gelasii (cujus nonam tantummodo collector novit) decretalibus litteris a collectione exsulantibus nihil dico. Unum id tacere non possum, quod quae ad astruenda [Col. 0077C] fidei dogmata, ad Romani pontificis potestatem, ad Ecclesiae universae regimen et ad potissima disciplinae momenta pertinent, ea omnia a collectione absunt, ut sedulo eam expendenti palam fiet. Quare doctissimos illos viros Justellum et caeteros collectionum ingenium ac finem assecutos non esse vix crediderim. De ingenio quippe luculenter Cresconius Liberino episcopo, ubi ait Ferrandum quem ipse sequitur, »Indoctorum, quorum est maxima multitudo, in eodem opere studium probatur, ut ita dixerim, sequestrasse . . . . . ea condiscere valentibus et volentibus dubitationis ambagem auferre, ut eorum plena instructio non ex difficultate scriptoris, sed ex desidia jam dependeat lectoris . . . . . probabili examinatione condiscat, utrum ex severitate, an ex lenitate suum animum debeat moderari (Bibl. vet. J., tom. I, p. 456).«

38 XXI. Ex quibus non obscure patet, collectiones omnes usque ad octavum Ecclesiae saeculum (nam [Col. 0077D] Cresconius in septimi extremo scribebat) tam quae generales erant canonum, quam quae poenitentiales tantum continebant, publicam utilitatem spectasse, ac proinde illarum finem fuisse instructionem cleri, et quorumcunque fidelium. Cujus rei locupletissimum habemus testem Martinum Bracarensem, qui ad suam collectionem, prae aliis haec praefatur: Propterea in ipsis canonibus aliqua simplicioribus videantur obscura: ideo visum est, ut cum omni diligentia et ea quae per translatores obscurius dicta sunt, et ea quae per scriptores sunt immutata, simplicius et emendatius restaurarem. Id primum observans, ut illa quae ad episcopos, vel universum clerum pertinent, una in parte conscripta sint: similiter et quae ad laicos pertinent, simul sint adunata: ut de quo capitulo scire aliquis voluerit, possit celerius invenire (Labbe, Conc. tom. VI, p. 1381). Haec profecto causa est cur nullam canonum collectionem sanctae sedi oblatam videre erit. Non enim [Col. 0078A] hujusmodi rivulis indigebat, cui fontes ipsi praesto erant in sacra bibliotheca, quos in omnibus causis eam adiisse per suos scriniarios compertum erit, modo, recentiorum disputationibus omissis, diligenter consulantur concilia, epistolae pontificiae, et caetera monumenta vetera, quae typis mandata exstant. Ea Christophorus Justellus, eumque secuti tot alii, juris licet peritissimi, haud morati esse videntur: quippe qui unum sibi proposuerunt, ut praepropere suum codicem canonum appingentes sanctae sedi, jus hujus vetus stabilirent, unde novum admodum discrepare ostenderent.

XXII. Utinam barbaries per Italiam longe lateque effusa Romana etiam non hebetasset ingenia! Non enim scriniarii, taedio forsan laboris, ni fallor, compendiariam illam viam a Gregorio etiam III monstratam, proposuissent Zachariae, quam postmodum Stephanus et successores terere non dubitarunt. Haud dubie mos antiquus bibliothecam consulendi in desuetudinem sensim non abiisset; ita ut saeculi [Col. 0078B] unius spatio Canon, seu Codex canonum a Leone IV laudatus, ut supra aiebam, in episcoporum causis, rebusque ad disciplinam pertinentibus fere unus esset usui: et, quod magis dolendum, Joannes VIII, nono saeculo declinante, constitutione nimis effusa sanxerit, Anastasio teste (Praef. in Conc. Nic. II), ut canones et decreta omnia acciperentur quae fidei, moribus, sanctaeque sedis institutis minime adversarentur. Verba ipsa bibliothecarii pontificem alloquentis proferam: »Apostolatu vestro decernente, non solum illos solos 50 canones Ecclesia recipit, sed et omnes eorum, 39 utpote Spiritus sancti, tubarum, quin et omnium omnino probabilium Patrum, et sanctorum conciliorum regulas et institutiones admittit illas duntaxat, quae nec rectae fidei, nec probis moribus abviant, sed nec sedis Romanae decretis ad modicum quid resultant.« Quamvis enim suppositae istae merces in Canonem relatae nunquam fuerint ab apostolica sede, usus tamen earum permissus [Col. 0078C] altissimum vulnus disciplinae inflixit, quod ferreo saeculo decimo exputruit, nec nisi post diuturna remedia cicatricem obduxit. Ansam praeterea dedit Petro de Marca et Natali, ut tam multa de jure veteri et novo extra aleam disputarent. Quorum omnium fons est epistola haec Zachariae, quam modo subjiciam omnium oculis.

XXIII. Ex brevibus eidem notis appositis plura iis suppetent, quae mihi visa sunt praemonenda. Duo hic adjiciam, quorum unumpate faciet Collectionis usum apostolicae sedis decretis adversantia suppeditasse: alterum vero opinionis Sirmondi falsitatem magis magisque ostendet. Primo igitur Franci rogant cap. 11: »Qui clerici etiam ab uxoribus abstinere debeant?« Reponit Zacharias auctoritate can. Afr. 37: »Episcopos, presbyteros, diaconos debere continere, alios non cogi.« Id vero cum decreto sancti Gregorii pugnat, qui exeunte sexto saeculo continentiam injunxerat etiam subdiaconis per totum Occidentem. [Col. 0078D] En verba ejus Venantio Lunensi episcopo rescribentis (lib. IV, ep. 16, 17): »Subdiaconi quoque, quos similis culpa constringit, ab officio suo irrevocabiliter depositi, inter laicos communionem accipiant.« Item metropolitae Mediolanensi: »similiter etiam et tres subdiaconos, quos fraternitas vestra lapsos innotuit, a suo semper vacare, ac decernimus privatos esse officio: quibus nihil aliud quam inter laicos sacra est praebenda communio.« Pugnantiam hujusmodi conciliat Thomassinus (Benef. l. XI, c. 63, n. 10) aiens, post annos 150, Gregorii decretum adhuc vacillasse, et parum constanter servatum esse. At bona cum ejus venia non vacillabat decretum; inducta collectio hujusmodi contraria decreta suppeditabat. Et nisi etiam ipse Sirmondo habuisset fidem, rem novam a Zacharia proferri sensisset apostolicae sedi contrariam, quia primus deseruit viam a praedecessoribus tritam. Perinde esse video de can. apost. 27, reposito consultationi 18. »Qui clerici [Col. 0079A] uxores sortiri debeant,« ab Ecclesiae enim Romanae disciplina abhorret.

XXIV. Alterum caput, unde suppositio patet subjectorum canonum epistolae Joannis II est responsio ad consultat. 2. »De episcopis presbyteris, 40 diaconibus damnatis,« quae cum causa Contumeliosi convenit. Zacharias enim reponit unicum canonem apostolor. 29, omissis caeteris. Si autem Joannes anno 534 antequam Italiam barbaries invaderet, duos apostolorum canones, totidem Antiochenos adjiciens, horum postremum, qui est 15 contra appellationes ad sanctam sedem, adhibere non esset veritus, quidni Zacharias, barbarie jam undique effusa, qui praeterea canones alios sanctae sedi contrarios se adhibuisse non sensit, aut hunc, aut ex aliis aliquem in causa eadem attulit? Cum praesertim Cresconio duce Dionysianam percurreret collectionem? Quia scilicet tam in contumeliosi persimili causa, quam hac in consultatione, Antiocheni canones abs re erant, et solum ad impostoris molimina accommodati, [Col. 0079B] cujus patria et aetas quaeri debent in provinciis Rhemensi, et Moguntina post Ludovici Pii exauctorationem: occurrent enim cum Hincmaro episcopi alii plures appellationum osores. Sed de his alibi clarius. Audiatur nunc Zacharias ipse singillatim probans quae hucusque sunt dicta.





III. 41 ITEM EPISTOLA [a 1Kb] ZACHARIAE PAPAE AD DOMNUM PIPPINUM MISSA, Quae praetitulata est sub majorum domus nomine, eo quod nondum in regis dignitatem esset elevatus, una cum capitulis suis consultis; etiam [Lamb., Gent., a jam] dicto domno Pippino, vel sacerdotibus in partibus Franciae, qualiter respondendum, scripsit jam dictus pontifex.
[Ann. Dom. 748, Cod. Can. V, chron. 3.]
[Col. 0079C]

ARGUMENTUM.---Consultationi Pippini principis, et Francorum capitibus septem et viginti ecclesiae illius pessumdatae depravatam disciplinam, praesulumque et cleri inscitiam patefacienti, singillatim respondet novo exemplo per canones versionis Dionysianae juxta Breviar. Cresconii, antiquo sanctae sedis more collectiones canonum aversantis non penitus derelicto

[b 1Kb] Domno excellentissimo atque Christianissimo Pippino majori domus, seu dilectissimis nostris universis episcopis ecclesiarum, et religiosis abbatibus, atque cunctis Dominum timentibus principibus, in regione Francorum constitutis, Zacharias episcopus sanctae Dei catholicae et apostolicae Romanae Ecclesiae in Domino salutem; gratia vobis et pax a Deo [Col. 0079D] Patre omnipotente, et Domino Jesu Christo unico Filio ejus, et ab Spiritu sancto ministretur [c 1Kb]

Gaudio magno gaudemus in Domino, addiscentes [Col. 0080A] per relationem sublimissimi et a Deo servati praedicti filii nostri Pippini vestram omnium bonam conversationem, et quod in bonis et Deo placitis dispositionibus, unanimes atque cooperatores estis. Ita [Lamb. add. ut] et Ecclesiae Dei et venerabilia loca per universam vestram provinciam 42 sita, atque earum praesules sacerdotes et religiosi abbates, ut condecet, in sancto habitu et conversatione sacerdotali conservetis [Lamb., conversetis], vacantes orationibus, insistentes precibus ad implorandam divinam potentiam, et coelitus victoriam tribuendam adversus paganos [Lamb., Gent., paganas] et infideles [d 1Kb] gentes propugnatoribus vestris. Etenim vobis in vera confessione et simplici corde ad Dominum accedentibus, sicut Moyses, ille amicus Dei, orando pugnabat [Col. 0080B] (Exod. XVII), et Jesu Nave [Baron. et Centur., et Jonathas] cum populo Israel bella Domini praeliando, vincebat, ita et vos agere oportet, charissimi mihi, ut sitis adjutores populo vestro orando, et bonis actibus inhaerendo, declinantes a curis et negotiis saecularibus. Scriptum est enim: Vacate et videte, quoniam suavis est Dominus (Psal. XLV). Et iterum: Accedite ad eum, et illuminamini. et vultus vestri non erubescent (Ps. XXXIII).

Principes et saeculares homines atque bellatores convenit curam habere et sollicitudinem contra inimicorum astutiam, et provinciae defensionem; praesulibus vero, sacerdotibus atque Dei servis pertinet salutaribus consiliis et orationibus vacare, ut vobis orantibus, et illis bellantibus, Deo praestante, provincia [Col. 0080C] salva persistat, fiatque vobis in salutem, laudem et mercedem perpetuam. Ex hoc quippe praesulatus vester apparebit in sanctitate, et principatus dilecti filii nostri Pippini approbabit [Gent., approbabitur] per subjectorum potestatem et bonum dispositum. Itaque ut flagitavit a nobis, cum vestro consultu, superius effatus filius noster Pippinus, ut de omnibus capitulis, quibus innotuit, responsum demus, in quantum Domino dante valemus, de unoquoque capitulo inferius conscriptum, juxta quod a sanctis Patribus traditum habemus, et sacrorum canonum sanxit auctoritas [e 1Kb] , etiam et nos quod Deo inspirante apostolica auctoritate decernere potuimus, mandavimus in responsis.

43 Primum capitulum: »Quomodo honorari debeat [Col. 0080D] metropolitanus episcopus a chorepiscopis et parochialibus presbyteris.« In canone sanctorum apostolorum capitulo tricesimo quinto scriptum est: »Episcopos [Col. 0081A] gentium singularum scire convenit quis inter eos primus habeatur, quem velut caput existiment, et nihil amplius, praeter ejus conscientiam, gerant; cum illi soli singula [Lamb., Gent., quam illa sola singula], quae parochiae propriae, et villis quae sub ea [Lamb. add. sunt], competant; sed nec ille praeter omnium conscientiam faciat aliquid. Sic enim unanimitas erit, et glorificabitur Deus per Christum in Spiritu sancto.«

Item in canone Antiocheni concilii capitulo nono continet [Lamb., Gent., continetur] ita: »Per singulas regiones episcopos convenit nosse metropolitanum episcopum totius provinciae sollicitudinem gerere, propter quod ad metropolim omnes undique qui negotia videntur habere concurrent [Lamb., concurrere [Col. 0081B] debent]; unde placuit eum et honore praecellere, et nihil amplius, praeter eum, caeteros episcopos agere, secundum antiquam a Patribus nostris regulam constitutam, nisi ea tantum quae ad suam dioecesim pertinent possessionesque subjectas. Unusquisque enim episcopus habeat suae parochiae potestatem, ut regat juxta reverentiam singulis competentem, et providentiam gerat omnis possessionis quae sub omni [Lamb. add. ejus] est potestate. Item, ut presbyteros et diaconos ordinet, et singula suo judicio comprehendat. Amplius autem nil agere tentet praeter antistitem metropolitanum. Nec metropolitanus aliquid gerat [a 1Kb] , sine caeterorum sacerdotum consilio.«

Item ex libro Decretorum beati Leonis papae capitulo 32 continetur: »Igitur secundum sanctorum [Col. 0081C] Patrum canones Spiritu Dei conditos, et totius mundi reverentia consecratos, metropolitanos singularum provinciarum episcopos, quibus ex delegatione nostra fraternitatis tuae cura, praetenditur, jus traditae sibi antiquitus dignitatis intemeratum habere decernimus, ita ut a regulis praestitutis nulla aut negligentia, aut praesumptione discedant, aut in habitu, aut in incessu 44 sanctitatis [b 1Kb] .« Nam et nos ab apostolica auctoritate subjungimus ut episcopus juxta dignitatem suam indumentis utatur; simili modo presbyteri [Col. 0082A] cardinales, et qui [Lamb., Gent., et si] monachica vita velle habeant vivendi, plebi quidem sibi subjectae praeclariori veste induti debitum praedicationis persolvant, et in secreto propositum servent sui cordis; ut qui videt in abscondito Deus, reddat illis in palam. Scriptum quippe est: Quae dicitis in cordibus vestris, et in cubilibus vestris compungimini (Ps. IV). Non enim nos honor commendat vestium, sed splendor animarum.

Monachi vero lanea indumenta, juxta normam et regulam monachicae disciplinae, atque traditionem sanctorum probabilium Patrum, sine intermissione utantur. Si enim abrenuntiantes ea quae saeculi sunt, tota se Deo intentione contulerunt, de omnibus licitis [Lamb., Gent., illicitis] debent abstinere, ut quantum [Col. 0082B] corpori suo sustinuerint laborem, tantum remunerationis praemium a Deo percipere mereantur. Apostolis quippe divinum datum est mandatum, duas tunicas non habendi (Matth. X). Tunicas dixit Christus, utique laneas, non lineas; qui ergo obedierit Dominico praecepto, bonis actibus inhaerens, habebit vitam aeternam.

Item ex canone Antiocheni concilii capitulo decimo, de his qui vocantur [c 1Kb] chorepiscopi decretum est: »Qui in vicis, vel possessionibus chorepiscopi nominantur, quamvis manus impositionem episcoporum perceperint, et ut episcopi consecrati sint, tamen sanctae synodo placuit, ut modum proprium recognoscant, et gubernent subjectas sibi ecclesias, earumque moderamine curaque contenti sint; ordinent [Col. 0082C] 45 etiam lectores, et subdiaconos, atque exorcistas, quibus promotiones istae sufficiant. Nec presbyterum vero, nec diaconum audeant ordinare praeter civitatis episcopum, cui ipse cum possessione subjectus est. Si quis autem transgredi statuta tentaverit, depositus, quo utebatur honore privetur. Chorepiscopum vero civitatis episcopus ordinet, cui ille subjectus est.«

Secundo capitulo de [d 1Kb] episcopis presbyteris, et diaconibus damnatis, quod pristinum officium usurpare [Col. 0083A] non debeant: Ex libro Canonum sanctorum apostololorum capitulo vicesimo nono dictum est: »Si quis episcopus aut diaconus depositus juste super certis criminibus, ausus fuerit attrectare ministerium dudum sibi commissum, hic ab Ecclesia penitus abscindatur.«

Tertium capitulum de presbyteris [a 1Kb] supervenientibus [Grets., superbientibus] ex concilio Carthaginense capite undecimo: »Si quis presbyter contra episcopum suum inflatus schisma fecerit, anathema sit. Ab universis episcopis dictum est [b 1Kb] : Si quis presbyter a praeposito suo correptus fuerit, debet utique apud vicinos episcopos conqueri, ut ab ipsis ejus causa possit audiri, ac per ipsos suo episcopo reconciliari; quod nisi fecerit, sed superbia, quod [Col. 0083B] absit, inflatus, secernendo se ab episcopi sui communione subduxerit, ac separatim cum aliquibus [Lamb. add. schisma] faciens, sacrificium Deo obtulerit, anathema habeatur, et locum amittat. Si querimoniam justam adversus episcopum non habuerit, inquirendum erit.«

Quartum capitulum de presbyteris agrorum, quam obedientiam debeant exhibere episcopis et presbyteris cardinalibus ex concilio Neocaesariensi capitulo 13 ita continetur: »Presbyteri ruri et in ecclesia [c 1Kb] civitatis, episcopo praesente, vel presbyteris urbis 46 ipsius, offerre non possunt, nec panem sanctificatum dare calicemque porrigere. Si vero absentes hi fuerint, et ad dandam orationem vocentur, soli dare debebunt. Chorepiscopi quoque ad exemplum quidem et formam [Col. 0083C] septuaginta videtur esse [Lamb., Gent., videntur esse]; ut quod ministraverunt [d 1Kb] propter studium quod erga pauperes exhibent, honorentur.«

Quintum capitulum de monachis, id est, ancillis Dei, de quibus flagitatum est, si liceat eas ad missarum solemnia, aut sabbato sancto publice lectiones legere, et ad missas psallere, aut alleluia, vel responsorium. De his in libro Decretorum beati Gelasii papae cap. 23 [e 1Kb] destinatum est: Quod nefas sit feminas [Col. 0084A] sacris altaribus ministrare, vel aliquid ex his, quae virorum sunt officiis deputata, praesumere. »Nihilominus impatienter audivimus, tantum divinarum rerum subiisse despectum [f 1Kb] ut feminae sacris altaribus ministrare firmentur, cunctaque quae non nisi virorum famulatui deputata [Lamb. add. sunt], sexum, cui non competit, exhibere; nisi quod omnium delictorum, quae singulatim perstrinximus, noxiorum reatus [Lamb., Gent., reatus omnis et crimen] eos respicit sacerdotes, qui vel ista committunt, vel committentes minime publicando pravis excessibus se favere significant.«

Sextum capitulum de viduis, si possint in propriis habitaculis suis salvare animas. Item ex eodem libro, cap. 21, ita continetur: [g 1Kb] Ut viduae [h 1Kb] non violentur [Col. 0084B] a pontificibus, et si professam continentiam, proposito mutato, calcaverint, ipsae per [Gent., pro] se rationem Deo pro suis sint actibus redditurae. »Nam de viduis sine ulla benedictione 47 velandis superius latius, duximus disserendum, quae si propria voluntate professam primi conjugii castitatem, mutabili mente calcaverint, periculi ejus intererit, quali Deum debeat satisfactione placare. Sicut enim si se forsitan continere non poterat secundum Apostolum, nullatenus nubere vetabatur: sic habitam secundum deliberationem [i 1Kb] , promissam Deo pudicitiae fidem debuit custodire. Nos autem nullum talibus laqueum debemus injicere: sed solum adhortationes praemii sempiterni, poenasque proponere divini judicii, ut nostra sit absoluta conscientia, et illarum pro se rationem [Col. 0084C] Deo reddat intentio.«

Septimum capitulum de laico pellente suam conjugem, ex canone sanctorum apostolorum cap. 48 [j 1Kb] . »Si quis laicus uxorem propriam pellens, alteram vel ab alio dimissam duxerit, communione privetur.«

Octavum capitulum de presbyteris et diaconibus, qui se a ministerio ecclesiastico subtrahunt, et seorsum collectas faciunt, ex canone Antiocheni concilii [Col. 0085A] cap. 5 promulgatum est: »Si quis presbyter aut diaconus episcopum proprium contemnens se ab Ecclesia sequestraverit, et seorsum colligens altare constituat, et commonenti episcopo non acquieverit, nec consentire vel obedire voluerit semel et iterum convocanti, hic damnetur omnimodo, nec ultra remedium consequatur, quia [Lamb. et Gent. add. suam] recipere non potest dignitatem; quod si ecclesiam turbare et sollicitare persistit, tanquam seditiosus per potestates exteras opprimatur.«

Nonum capitulum de clericis et monachis non manentibus in suo proposito, quod interrogatum est, in canone Chalcedonensi cap. 7 decretum est: »Qui semel in clero deputati sunt, aut monachorum vitam expetiverunt, statuimus neque ad militiam, [Col. 0085B] neque 48 ad dignitatem aliquam venire mundanam, aut hoc tentantes, et non agentes poenitentiam, quo minus redire debeant [a 1Kb] , ad id, quod propter Deum primitus elegerant, anathematizari.«

Decimum capitulum de clericis, qui sunt in pochiis [b 1Kb] [hospitalibus], monasteriis, atque martyriis, ex canone Chalcedonensis concilii cap. 9 [Lamb., 8] ita decretum est: »Clerici, qui praeficiuntur ptochiis, vel ordinantur in monasteriis, et basilicis martyrum, in episcoporum qui in unaquaque civitate sunt, secundum sanctorum Patrum traditiones, potestate permaneant. Nec per contumaciam ab episcopo suo desiliant; qui vero audent evertere hujusmodi formam quocunque modo, nec proprio subjiciuntur episcopo, siquidem clerici sunt, canonum correptionibus [Col. 0085C] subjacebunt; si vero laici vel monachi fuerint, communione priventur.«

Undecimum capitulum, qui clerici etiam ab uxoribus abstinere debeant, ex concilio Africano cap. 37 ita continetur: »Praeterea, cum de quorumdam clericorum, quamvis erga uxores proprias incontinentia referretur, placuit episcopos et presbyteros seu diaconos, secundum propria statuta, etiam ab uxoribus continere; quod nisi fecerint, ab ecclesiastico removeantur officio: caeteros autem clericos ad id non cogi, sed secundum uniuscujusque ecclesiae consuetudinem observari debere [c 1Kb] .«

[Col. 0086A] Duodecimum capitulum, de his, qui uxores aut viros dimittunt, ut sic maneant, ex concilio suprascripto Africano, cap. 69, ita continetur: »Placuit, ut secundum evangelicam et apostolicam disciplinam, neque dimissus ab uxore, neque dimissa a marito, alteri conjungatur; sed ita maneant, aut sibi invicem reconcilientur; quod si contempserint, ad poenitentiam redigantur.«

49 Decimum tertium capitul. Inquisitum est, quod monachus, si clericus factus fuerit, quid agi [Bar., agere] debeat. Ex decreto beati Innocentii papae cap. 17, continetur: »De monachis qui diu morantur in monasteriis, et postea ad clericatus ordinem pervenerint [Lamb. add. statuimus], non debere eos a proprio proposito deviare; aut enim, [Col. 0086B] sicut in monasterio fuit, et quod diu servavit, in meliori gradu positus, amittere non debet; aut si corruptus [Lamb., Gent., hic et infra, correptus], postea baptizatus, et in monasterio sedens ad clericatus ordinem accedere voluerit, uxorem omnino habere non poterit, quia nec benedici cum sponsa potest, jam antea corruptus; quae forma servatur in clericis, maxime cum vetus regula hoc habeat, ut quisque corruptus baptizatus, clericus esse voluisset, sponderet se uxorem omnino non ducere [d 1Kb] .«

Decimum quartum cap. Quod presbyteri, aut diaconi, si in aliquo crimine prolapsi fuerint, non possint per manus impositionem poenitentiae remedium consequi. In decreto beati Leonis papae, cap. 16, decretum est ita: »Alienum est a consuetudine [Col. 0086C] ecclesiastica, ut qui presbyterali honore, aut diaconii gradu fuerint consecrati, hi pro crimine aliquo suo per manus impositionem remedium accipiant poenitendi; quod sine dubio ex apostolica traditione descendit, secundum quod scriptum est: Sacerdos si peccaverit, quis orabit pro illo? Unde hujusmodi lapsis ad promerendum misericordiam Dei secreta [Lamb., privata; Gent., probata] est expetenda secessio, ubi illis satisfactio fuerit digna, sed [Lamb., si fuerit digna, sit] etiam fructuosa [e 1Kb] .«

50 Decimum quintum cap. pro eo quod interrogatum est de laicis qui ecclesias in suis proprietatibus [Col. 0087A] construunt, quis ipsos [Lamb., Gent., ipsas] debeat regere, aut gubernare. »A sanctis Patribus ita statutum est, et in praeceptis apostolicis continetur. Juxta petitoris imploratum, ut si in quolibet fundo cujuscunque juris oratorium sive basilica fuerit constructa, pro ejus devotione in honorem cujuscunque sancti, in cujus episcopi parochia fuerit fundatum oratorium aut basilica, percepta primitus donatione legitima, id est praestantem [Lamb., Bar., praestante] tot, gestisque municipalibus allegatis, praedictum oratorium per missas publicas solemniter consecrabis, ita ut in eodem loco nec futuris temporibus baptisteria construantur, nec presbyter constituatur cardinalis; sed et si missas ibi facere [Lamb., Gent., si missus sibi forte] maluerit, ab episcopo noverit [Col. 0087B] presbyterum, postulandum; quatenus nihil tale a quolibet alio sacerdote nullatenus [Lamb., ullatenus] resistatur, nisi ab episcopo fuerit ordinatum [a 2Kb] .«

Sextum decimum capitulum de clericis qui proprias ecclesias relinquunt, quid de eis agi debeat, ex canone sanctorum apostolorum, cap. 15, ita continetur: »Si quis presbyter, aut diaconus, aut quilibet de numero clericorum relinquens propriam parochiam pergat ad alienam, et omnino presbyter declinans [Lamb., omnino declinans praeter] episcopi sui conscientiam in aliena parochia commoretur, hunc ulterius ministrare non patimur, praecipue si vocatus ab episcopo redire contempserit, in sua inquietudine perseverans. Tamen tanquam laicus ibi communicet [b 1Kb] .«

[Col. 0088A] 51 Decimum septimum capitulum. Item pro episcopis, qui alterius clericos susceperint, ut excommunicentur, in eodem concilio cap. 16 [c 1Kb] , continetur: Episcopus vero, apud quem memoratus esse constiterit, contra eos decretam cessationem pro nihilo reputans, tanquam clericos forte susceperit, velut magister inquietudinis communione privetur [d 1Kb] .«

Decimum octavum capitulum, qui clerici uxores sortiri debeant in 27 [e 1Kb] cap. canonum sanctorum apostolorum decretum est: »Innuptis autem, qui ad clerum provecti sunt, praecipimus, ut si voluerint, uxores accipiant, sed lectores cantoresque tantummodo [f 1Kb] .«

Nonum decimum capitulum, ut nullus presbyter aut diaconus sine commendatitiis epistolis suscipiatur, [Col. 0088B] in eodem canone sanctorum apostolorum [Lamb. add. cap. 34] continetur: »Nullus episcoporum peregrinorum, aut presbyterorum, seu diaconorum sine commendatitiis suscipiatur epistolis; et cum scripta detulerint, discutiantur attentius, et ita suscipiantur, si praedicatores pietatis exstiterint. Sin minus, neque necessaria subministrentur eis, et ad communionem nullatenus admittantur, quia a surreptione multa proveniunt [g 2Kb] .«

52 Vicesimum capitulum de virginibus velatis, si deviaverint, quid de illis agendum sit: in libro Decretorum beati Innocentii papae, cap. 14 [Lamb., 19], assertum est: »Quae Christo spiritualiter nubunt, et a sacerdote velantur, si postea vel publice nupserint, vel se clanculo corruperint, non eas admittendas [Col. 0089A] esse ad agendam poenitentiam, nisi is cui se conjunxerant, de mundo recesserit; si enim de hominibus haec ratio custoditur, quaecunque, vivente viro, alteri nupserit, habeatur adultera, nec ei agendi poenitentiam licentia concedatur, nisi unus ex his fuerit defunctus: quanto magis de illa tenenda est, quae ante immortali se sponso conjunxerat, et postea humanas ad nuptias migravit [a 1Kb] ?«

Vicesimum primum capitulum, idem de non velatis virginibus, si deviaverint, in eodem libro 20 cap. continetur: »Hae vero, quae nondum sacro velamine tectae, tamen in proposito virginali semper se simulaverunt permanere, licet velatae non fuerint, si forte nupserint, his agenda aliquanto tempore poenitentia est, quia sponsio ejus Domino tenebatur [b 1Kb] . [Col. 0089B] Si enim inter homines solet bonae fidei contractus nulla ratione dissolvi, quanto magis ista pollicitatio, quam cum Deo pepigit, solvi sine vindicta non poterit. Nam si apostolus Paulus, quae a proposito viduitatis discesserant, dixit eas habere damnationem, quia primam fidem irritam fecerunt; quanto potius virgines, quae prioris promissionis fidem frangere sunt conatae? Haec itaque, fratres charissimi [c 1Kb] , si plena vigilantia fuerint ab omnibus Dei sacerdotibus observata, cessabit ambitio, iniquitas superata calcabitur, veritas spirituali fervore flagrabit, pax praedicata labiis cum voluntate animi concordabit. Implebitur edictum Apostoli, ut unanimes, unum sentientes, permaneamus in Christo, nihil per contentionem 53 nobis, neque per inanem gloriam vindicantes, non hominibus, [Col. 0089C] sed Deo nostro Salvatori placentes.«

Vicesimum secundum capitulum de his quae duobus fratribus nupserint, vel qui duas sorores uxores acceperint in concilio Neocaesariense cap. 2, continetur: »Mulier, si duobus fratribus nupserit, abjiciatur usque [Col. 0090A] ad mortem: verumtamen in exitu, propter misericordiam, si promiserit quod facta incolumis, hujus conjunctionis vincula dissolvat, fructum poenitentiae in vita permanenti [d 1Kb] .« Nos autem, gratia divina suffragante, juxta praedecessorum et antecessorum pontificum decreta, multo amplius confirmantes dicimus, ut dum usque sese generatio cognoverit, juxta ritum et normam Christianitatis, et religionem Romanorum non copulentur conjugiis. Sed nec spiritalem, id est, commatrem, aut filiam, quod absit, quis ducat temerario ausu uxorem; est namque nefas et perniciosum peccatum coram Deo et angelis ejus; in tantum enim grave est, ut nullus sanctorum Patrum, neque sacrarum synodorum assertiones [Lamb., nullis . . . . . assertionibus], vel etiam in imperialibus [Col. 0090B] legibus quispiam judicatus sit; sed terribile Dei judicium metuentes siluerunt sententiam dare [e 2Kb] .

Vicesimum tertium capitulum de his qui homicidium sponte perpetraverunt, in vicesimo primo capitulo Ancyrani concilii continetur: »Qui voluntarie homicidium fecerint, poenitentiae se submittant; perfectionem vero circa vitae exitum consequantur.«

54 Vicesimum quartum capitulum, item de his qui homicidium non sponte perpetraverunt; in eodem Canone cap. 22. [Bar., 25] continetur: »De homicidiis non sponte commissis, prior quidem definitio post septem annorum poenitentiam, perfectionem consequi praecepit; secunda vero, quinquennii tempus explere.«

Vicesimum quintum capitulum de his qui adulteras [Col. 0090C] habent uxores, vel si ipsi adulteri comprobantur. In concilio Ancyrano c. 19 continetur: »Si cujus uxor adulterata fuerit, vel si ipse adulterium commiserit? Septem annorum poenitentia oportet eum perfectionem consequi secundum pristinos gradus [f 1Kb] .«

[Col. 0091A] Vicesimum sextum cap. de monachis et virginibus propositum non servantibus in libro Decretorum beati Syricii papae cap. 6 continetur: »Praeterea monachorum quosdam, atque monacharum, abjecto proposito sanctitatis, in tantam protestaris demersos esse lasciviam, ut prius clanculo, vel sub monasteriorum praetextu illicita ac sacrilega se contagione miscuerint; postea vero in abruptum conscientiae desperationem perducti, de illicitis complexibus libere filios procrearent, quod et publicae leges, et ecclesiastica jura condemnant: has igitur impudicas detestabilesque personas a monasteriorum coetu, electorumque [Lamb., ecclesiarumque] conventibus eliminandas esse mandamus, quatenus retrusae in ergastulis, tantum facinus continua lamentatione deflentes purificato possint [Col. 0091B] poenitudinis igne decoquere, ut eis, vel ad mortem saltim solius misericordiae intuitu, per communionis gratiam, possit indulgentia subvenire [a 2Kb] .«

55 Vigesimum septimum cap. de his quae non coacte, sed voluntate propria virginitatis propositum susceperunt, quod delinquant cum nupserint, etsi nondum fuerint consecratae; in libro Decretorum beati Leonis papae, cap. 28 [Lamb., 27] continetur. »Puellae quae non parentum coactae imperio, sed spontaneo judicio virginitatis propositum atque habitum susceperunt, si postea nuptias eligunt, praevaricantur et jam, si [Id., etiam si] nondum eis gratia consecrationis accessit, cujus utique non fraudarentur munere, si in proposito permanerent [b 1Kb] «.

Haec itaque, charissimi nobis, et dilectissimi, quae [Col. 0092A] superius annexa sunt, in quantum, miserante Deo, valuimus, inter caetera cap. deflorantes, tam sanctorum apostolorum, quam et jam [Id. hic et infra, etiam et] et beatorum Patrum sanctiones, seu et jam et probabilium beatissimorum pontificum decreta, ut uniuscujusque capituli sententia continet, in brevi eloquio perstringentes, ad vestri praesulatus notitiam et praedicationem, atque populi vobis a Deo crediti aedificationem, mandavimus ministranda atque perficienda; hortantes vestram omnium prudentissimam sanctitatem, et procerum directionem, omni moderationi [Lamb. et Bar., ut omnimoda ratione] non declinantes, a dextris aut sinistris, sed viam regiam incedentes, constantissime observetis apostolica mandata; etenim haec, amantissimi nobis, vobis dedimus [Col. 0092B] in mandatis, ut nec nos coram Deo de taciturnitate judicemur; nec vos de neglectu coram eo cogamini reddere rationem, sicut scriptum est in Dominico praecepto: Si non venissem, et locutus eis fuissem, peccatum non haberent (Joan. XV). Itaque nihil excusationis adhibentes, omnium rationabilium animarum salutem procuretis, 56 ita currentes in agone, ut non vituperetur ministerium vestrum, sed magis de palma victoriae bravium accipietis [Lamb., accipiatis] juxta egregii Apostoli dictum, habentes, bonis actibus inhaerendo, repositam coronam justitiae in siderea mansione, quam vobis reddat in illum diem justus judex Dominus Deus et Salvator noster Jesus Christus, qui vivit in unitate cum Deo Patre omnipotente, et Spiritu sancto per omnia saecula saeculorum. Amen.





57 IN STEPHANI II LITTERAS ADMONITIO.
[Col. 0091]

[Col. 0091D] Cum Zacharias obiit supremum diem, anno videlicet 752, mensis Martii 24, duodecim infra dies duo pontifices sunt electi, utrique nomen Stephanus; at prior tridui spatio, antequam consecraretur occumbens, neque ab Anastasio Bibliothecario, neque ab antiquorum ullo inter pontifices recensetur. Panvinius, quem card. Baronius sequitur, hunc etiam refert in reliquorum numerum. Hinc factum est ut [Col. 0092D] Stephanus II, al. III, hic noster audiat, tametsi triduani illius electi vix nomen ad nos pervenerit. Stephanus igitur II ad Petri cathedram ascendit, cum temporis causae erant plures cur Gregorii III exemplo auxilium peteretur, idque opportunius, ex Francia, quod intermissum tandiu erat. Etenim Pippinus, Caroli Martelli filius, nullo amicitiae aut societatis vinculo junctus erat cum Aistulpho Langobardorum [Col. 0093A] rege: plurimis autem beneficiis devinctus erat sanctae sedi, cujus praesertim auctoritate idem primus Carolinae stirpis regnare coeperat praecedenti anno. Praeterea Carolomannus, Pippini frater, per sancti Zachariae manus monachum induens Roma Cassinum se contulerat, ubi sub Optati abbatis disciplina rebus coelestibus dabat operam. Huc accedit Bonifacii Moguntini studium fervens pro apostolicae sedis disciplina in Galliis stabilienda, firmandaque in aliquibus Francorum monarchiae partibus religione. Inde siquidem Romae cum Francis necessitudo, magnumque missorum ac litterarum utrinque commercium.

II. Nihilominus Stephanus, qui in Lateranensi patriarchio eductus probe omnia norat, Zachariae praesertim exemplum recens prae oculis habuerat, Aistulphum initia sui pontificatus conturbantem, caedesque ac vastationes minitantem, multis muneribus mulcet, ac per legatos Paulum germanum suum, quem in [Col. 0093B] pontificatu successorem habuit, et Ambrosium primicerium pacis foedus cum illo iniit per annos 40. Quarto inde mense foedifragum, gravissimoque Romanae provinciae incolis tributo imposito, quod capitationem appellant, tyranno haud dissimilem, nova aggreditur legatione venerabilium abbatum Optati Cassinensis et Attonis sancti Vincentii ad Vulturnum, novisque amplissimis muneribus audaciam illius frangere pertentat. Cumque id minime cessisset ex voto, paulo post evenit ut imperator Constantinopoleos, 58 misso Joanne Silentiario, ac requisita pontificis opera, exarchatum, ac Pentapolim e manibus Langobardorum eripere pacis artibus moliretur. At saevissimus ille rex et pontificis preces et aequissima Augusti postulata susdeque habuit. Tum vero Stephanus captata occasione missos suos cum Silentiario Constantinopolim direxit. Pontificis ii litteras ferebant obsequii plenas, queis tum de exarchatu rem infectam enarrabat, tum suppliciter eum orabat ut [Col. 0093C] cum milite ad liberandam Urbem totamque Italiam veniret. Id factum initio anni 753, ut constanter antiqui ac recentes scriptores tradunt. Locupletissimum revera argumentum quod Romani pontifices Zacharias et Stephanus, inutili Gregorii III exemplo edocti, ne cogitarunt quidem de petendis ex Francia auxiliis; quodque ab annis licet quinque et viginti sanctae reipublicae moderatores essent, verique principes Romanae provinciae ab ipsis Langobardorum regibus haberentur, spem omnem resipiscentiae Graecorum Caesarum non abjecerant; iisdemque rempublicam tot servatam incommodis ultro reddituri erant, modo adversus nupera Aistulphi molimina periclitanti Urbi et Italiae opem ferrent.

III. Verum, sic volente Numine, tanta socordia fuit impii Copronymi, ut neque contemptus Aistulphi exarchatui incubantis ab anno 751, cum Ravenna capta, pulsoque Eutychio exarchorum supremo, dominari ibidem coepit; neque officia et preces pontificis [Col. 0093D] eum moverint. Haec cum ita se haberent, quid reliquum erat Stephano, nisi ut divinam imploraret clementiam, quod tum ipse nudis pedibus, tum omnis populus aspersus cinere sacra templa adeundo frequenter gessit? Inde autem factum esse arbitror cum sacro Annalium principe (Baron. 756, n. 7) ut tam praesenti tamque firmo uteretur praesidio Pippini regis, per quem sancta sedes magnum habuit incrementum; nam Gregorii III praedecessoris sui vestigiis insistens, ad Francos se convertit. Opportuniori autem tempore id consilii cepit, tum ex praedictis causis, tum quia Pippini novi regis pietas summa erat in Deum, summusque amor in principem apostolorum Petrum. Peregrino cuidam datas litteras ad regem liber Pontificalis tradit (sect. 253) quas tamen nemo unquam vidit. Quare de primis hisce litteris valde dubia res est. Certe haud ita multo post Droctegangus missus regis Romae adfuit, per quem binas in Franciam litteras misit (Cod. Car., [Col. 0094A] ep. 4, 5, al. 10, 11) ex quibus patet rem geri coeptam feliciter a pontifice.

IV. Tantum negotium esse inchoatum oretenus videtur; non enim Droctegangus litteras, sed verba salutationis secum detulit; eumdemque 59 in modum fecisse pontificem, de se ipse palam testatur. Per eum tuae sublimissimae bonitati in ore ponentes remisimus responsum. Litterisque alteris Francorum duces precatur, ut cooperatores et adjutores sint in causa sancti Petri, perseverantiam tantummodo et regi, et ducibus enixe commendans. Quod, ut fidem facit de re agi coeptum, ita Peregrino illi, quicunque fuerit, non litteras, ut Anastasius credidit, periculosum sane consilium, sed verba esse credita persuadet. Confirmant id Rodigangus episcopus et Autcharius dux, alteri missi regii, qui pontificem in Franciam deducturi, paulo post adveniunt; nec tamen ullum in litteris indicium habetur facti apud Anastasium, Paulum Diaconum et Annales, celeberrimi. Utcunque autem sit, ante dimidium Octobris mensis praedicti [Col. 0094B] anni 753 ea omnia evenerant, quae brevi admodum narratione amplexus sum. Itaque novem fere mensium spatio et Copronymi fides extremum tentata, et res bene admodum coepta tum litteris, tum arcana missorum interlocutione per Romanos et Francos; ac denique illo itum a pontifice, ut praesentia sua, nullo interprete, tanti momenti negotium perficeretur. Non conjectando, aut consultum in consulatum, huncque in patriciatum inflectendo id assequimur; sed pontificis ipsius epistolis in Codice Carolino existentibus, cumque historia omni mirum in modum consentientibus id uberrime edocemur. Praedictae siquidem duae 4, 5, al. 10, 11, tanti negotii principium sunt, reliquae sex perfectio.

V. Earum ordo ex rebus ipsis quas continent adeo certus, ut incuria illius qui eumdem pervertit in Codice facili negotio valeat emendari. Quamobrem 6, 7, 8, 9, 10, 11, al. 7, 9, 4, 6, 3, 8, consensu omnes enumerant. Quin etiam de tempore quo unaquaeque [Col. 0094C] conscripta est nulla fere dissensio, praeter ultimam, quae est undecima seu octava Codicis. Etenim Baronius, Cointius, Pagius aliique, ad annum referunt 756, Muratorius autem, eumque secutus Mansius (pag. not. 756, n. 2), ad annum differunt 757. Hic quidem multa recentiorum scriptorum observata congerens; ille autem innixus catalogo qui Farfense Chronicon praeit, et duabus chartis archivi Lucensis: utrumque movet desiderii regis initium, quod eorum monumentorum auctoritate constituunt an. 757, aut Decembri mense anni praecedentis. Stephanus quippe de hujus electione loqui in ea epistola non posset, ut putant, anno 756. Nostra nihil interest chronologicis hujusmodi tricis immorari, quae nihil promovent; ea propter a veteri chronologia non discedimus. At spectanda in primis historia iis epistolis 60 inclusa, quippe quae commenta omnia et disputationes recentiorum evertit.

VI. Omnium primo epistolarum tituli spectari [Col. 0094D] debent. »Excellentissimo filio Pippino regi« orditur prima Stephani epistola: et »Pippinum excellentissimum regem« videre est nominatum in altera, quae ad duces Francorum, tempore eodem data fuit, anno videlicet 753. Quare igitur ante annos quindecim Gregorius III in suis litteris ad Pippini patrem, Carolo subregulo semel et iterum dixit? Quare Zacharias suam inscripsit epistolam anno 747: »Excellentissimo atque Christianissimo Pippino majori domus?« Tantae mutationis causam reddit Ludovicus II in celebri ad Basilium epistola (Baron. 871, n. 54, 59) saepius edita. »Francorum principes primo reges, deinde vero imperatores dicti sunt, ii duntaxat qui a Romano pontifice ad hoc oleo sancto perfusi sunt . . . . . a qua (sancta sede) et regnandi prius et postmodum imperandi auctoritatem prosapiae nostrae seminarium sumpsit.« Luculentius id patet ex cod. ms. de Glor. mart. sancti Gregorii Turonensis, in cujus fine scriptor Pippini temporum [Col. 0095A] aequalis, codicis aetatem posuit; quam rem tanti habuit Mabillonius (De Re dipl., pag. 354, tab. 22), ut inter monumenta vetera recensuerit. Ibi autem ad rem nostram ita legitur: »Ipse praedictus domnus florentissimus Pippinus rex pius per auctoritatem et imperium sac. record. domni Zachariae papae, et unctionem sancti chrismatis per manus sacerdotum Galliarum, et electionem omnium Francorum tribus annis antea (751) in regni solio sublimatus est.« Sunt quibus haec Childerici III, regis Merovingiorum ultimi, licet ignavi atque inutilis, depositio, Carolingiorumque exaltatio auctoritate apostolica parum sapit, legumque civilium ope de jure disputant: at velint nolint, factum probarunt veteres, ejusque memoriam, ne ulla unquam deleret oblivio, annalium monumentis consignarunt. Idque mihi est satis ad priorum Stephani II epistolarum titulos novos, atque antea inauditos explicandum.

VII. Reliquae epistolae omnes tum Stephani, tum successorum pontificum, ad regis titulum adjiciunt [Col. 0095B] illustrem alium patricii Romanorum. Quem sane titulum, nequicquam eruditi recentiores se torquent, ante exeuntem annum 754, cum pontifex idem ex Francia redierat Romam, nulla in pontificia epistola reperire est. Hinc vero non modo Pippinum, sed filios quoque ejus Carolum et Carolomannum, perpetuo patricios nuncupatos in litterarum titulis videmus. Causa liquet ex constanti scriptorum veterum ac recentiorum testimonio (Baron. 61 754, n. 2, pag. ibid., n. 5 et seqq., et 755, n. 3); quinto enim Kalendas sextiles, seu die 28 Julii ejus anni, Stephanus II et Pippinum iterum, et duos filios reges unxit in monasterio sancti Dionysii, nec non patricios Romanorum designavit. Quam dignitatem Pippinus et Carolomannus usque ad extremum vitae diem retinuerunt, perpetua enim erat; Carolus autem, qui postea Magnus appellari coepit, in octavi ejus saeculi fine Augusti potiorem dignitatem adeptus, antiquiorem illam patricii, natura sua desuescentem, [Col. 0095C] nomine tenus, non re praetermisit. Sed haec, cum excedant limites Codicis Carolini, huc non pertinent. Hactenus de patricii dignitate, quam ab exeunte anno 754 epistolae omnes laudati Codicis praeseferunt in titulo. Majoris momenti res modo spectari oportet; quae nimirum pontificem inter et reges evenerunt tum in Francia, tum in Italia, usque ad annum 757, cum Stephanus supremum diem obiit 24 Aprilis. Iis quippe minime cognitis vera litterarum sententia teneri non potest.

VIII. Quanquam Roma discessisset pontifex die 14 Octobris anni 753, non ante diem 15 Novembris ab Aistulpho impetravit iter suum Ticino prosequi versus Franciam. Neque enim pontificiis precibus, neque regis Pippini legatorum arte et officiis moveri poterat, ut maximum sibi, quod praesagiebat, incommodum lubens mercaretur. Quin etiam aegre dimissum insidiis prosequi ausus est, quoad Italiae fines est praetergressus. Tum vero consilia omnia pontificis [Col. 0095D] ut eluderet, Optato Cassinensi abbati praecepit ut legationem monachorum ad Pippinum adornaret, cujus princeps esset Carolomannus Francorum regis frater, perque eam illius aures animumque a pontifice averteret. Versuta deliberatio! Optatus ipse abbas paulo ante legatione pontificis functus, dure acceptus tuerat ab Aistulpho, suumque ad monasterium reverti jussus, ne rei quidem infectae nuntius redire ad Urbem potuerat. Praeterea recens memoria erat Cassini instaurati monasterii per Petronacem, cui Optatus successerat. Quae res Langobardorum immanitatis pristinae admonebat, qui illud a fundamentis ita everterant, ut vix post annos 135 inhabitari a paucis monachis coeptum fuerit. Quid si eadem gens audacissimi regis imperio excidium innovandi occasionem captasset? Quid plura? Monasterii periclitantis mandatorumque abbatis impulsu Carolomannus cum sociis ad regem fratrem advolat, imminentia damna exaggerat, a pontificis amicitia ut illum [Col. 0096A] disjungat omnia experitur. At divinae voluntati resistere nequaquam valuit. Certum, deliberatumque erat regi causam divi Petri aliis omnibus anteferre. 62 Quamobrem ut monachorum incolumitati consuleret, pontificis auctoritate in sancti Dionysii coenobio eos collocavit; unde Carolomannus insequenti anno migravit ad superos; socii vero ad sancti Benedicti monasterium Cassinense nonnisi anno 756 post Aistulphi mortem sunt regressi, ut patet ex postrema Stephani epistola (Cod. Carol. 11, al. 8). Interea de summa re, quae pontificem eo perduxerat, liberius agebatur.

IX. Pontigone in palatio regio, ubi primum summo cum honore pontifex erat exceptus die 6 Januarii mensis 754, explorata omnia sunt, tum quorum enarratio missis credita erat, tum quorum tractationem sibi pontifex reservaverat. Deinde Carisiaci confecta stipulatio diplomatis, cui non modo Pippinus, verum etiam filii Carolus et Carolomannus, jam reges et patricii Romanorum designati, necnon [Col. 0096B] palatina officia subscripserunt. De quibus constat ex Anastasio, epistolis Codicis Carolini, et omnibus Francorum scriptoribus. De exarchatu et Pentapoli, quas provincias Aistulphus Graecis ante triennium, seu potius Romano pontifici, in cujus clientelam se dederant, Graecae impietatis causa, eripuerat, donandis divo Petro et ejus successoribus, vique armorum e potestate Langobardorum eripiendis actum fuit. De Urbe autem atque ejus ducatu similiter donandis tam longe est ut pontifex cum rege ageret, ut Narniensem civitatem a Spoletano duce jampridem invasam recuperandi ejus auxilio spem non inanem conceperit. Etenim ubi rex in Italiam primo venit cum milite, dux ille territus civitatem invasam restituit. Cumque haud ita multo post Francis ex Italia recedentibus Aistulphus foedifragus non solum exarchatum et Pentapolim tradere recusaverit, sed etiam quae pontificiae dominationis erant invaserit, ipsamque urbem Romam obsidione cinxerit [Col. 0096C] ineunte anno 755, Stephanus Pippinum ad novam expeditionem sollicitans, clare et distincte eum docet tum de exarchatu et Pentapoli nullatenus traditis, tum de antiquae ditionis pontificiae civitatibus ereptis (Cod. Carol., epist. 8, 9, al. 4, 6). Quod eodem tempore iisdemque verbis proceribus Francorum significat: »Nihil juxta ut constituit et per vinculum sacramenti confirmatum est, valuimus impetrare, etiam quia nullum augmentum nobis factum est, potius autem post desolationem totius nostrae provinciae, etc.« et infra: »Nam et civitatem Narniensem, quam beato Petro tua Christianitas concessit, abstulerunt, et aliquas civitates nostras comprehenderunt.«

X. In quibus ea praesertim notari velim, quae quia Gretserus praetermiserat in epistola 8, al. 4, apud Muratorium quoque desiderantur, 63 qui Lambecianae editionis alieno opere parum accurato varias lectiones adjungens (Rer. Ital. tom. III, part. II) non pauca [Col. 0096D] omisit notatu digna quae suis locis indicabuntur. In sequenti autem neque a Gretsero, neque a Muratorio, quae nuper attuli, omittuntur. Quid enimvero sibi volunt pauca illa, »nullum augumentum nobis factum est,« post narratum quod Aistulphus nihil omnino tradidit de exarchatu et Pentapoli, et antequam ditio propria Romanae sedis memoretur? Nonne consentiunt cum inscriptione omnibus notissima apud Ravennam: Pippinus pius primus amplificandae Ecclesiae viam aperuit? Nonne qui Romanae provinciae, sive Urbis et ejus ducatus dominationem ante Pippini donationem negant, a veritate longe abeunt? Disputent ii potius num pontifex tanquam primus civis, an velut princeps, reipublicae praeesset, quod unum quaeri potest: at res luce ipsa clariores nequicquam audent in dubium vertere. Et vero si rex perjurus nihil omnino dederat beato Petro, ut in praedictis litteris legimus; si »nec unius palmi terrae spatium beato Petro sanctaeque Dei Ecclesiae, [Col. 0097A] vel reipublicae Romanorum reddere passus est,« quod praecedentibus in duabus epistolis (Cod. Car., 6, 7, al. 7, 9) pontifex querebatur: quo igitur spectant alia illa verba ejusdem pontificis (Cod. Car., ep. 7, al. 9), »scamaras atque depraedationes, seu devastationes in civitatibus et locis beati Petri?« et alia, quae nuper audivimus: »aliquas civitates nostras comprehenderunt?« Longum esset hic omnia persequi, quae opportuniorem sibi locum vindicant in notis. Haec tamen pauca digna mihi visa sunt quae hic veluti praelibentur, quoniam praeeunt possessionem vel unius palmi terrae initam a pontifice, ad Cointii, Pagii aliorumque tum ex Francia, tum ex Italia scriptorum opiniones evertendas, qui pontificiae dominationis primordia desumunt a donatione Pippini, et, quod incredibile omnino est, exarchatu et Pentapoli definiunt sanctae sedis ditionem; Urbis autem et Romani ducatus dominatum alii ad annos alios, diuturna omnes post tempora, et omnes falso differunt ejusque naturam pervertunt.

[Col. 0097B] XI. Cum enim sanctus Leo III, tum motus exemplo suorum praedecessorum Pauli I, Stephani III et Adriani, qui Ravennatum archiepiscoporum audaciam reprimere Francorum regum auxilio vix, imo ne vix quidem potuerant, ut infra planum erit ex litteris hujus Codicis; tum Romanorum aliquot temeritate compulsus, patriciatus Caroli dignitatem in Augusteam immutarit, ac proinde auctoritatem illi et Romae et tota in ecclesiastica ditione delegarit, aut, si mavis, concesserit: praedicti auctores ambiguis antiquorum testimoniis, suisque commentationibus 64 pontificum Romanorum auctoritatem supremam in imperialem vertunt, et delegatam seu concessam imperialem (excepto Pagio, qui de eadem recte sentit) in pontificiam. At de his dicendum erit ad litteras Leonis III, quae Codicis Carolini epistolas continuo sequentur. Nunc de istis quae supremam sanctae sedis potestatem tam perspicue ponunt ob oculos; ut omnes illorum conatus eludant. Id praecipue [Col. 0097C] patet ex postrema Stephani II epistola (Cod. Car. 11, al. 8), quae una exploranda restat; nam quod de sex prioribus praemonendum erat, jam dixi: quae autem divi Petri nomine conscripta fuit (Cod. Car. 10, al. 3) anno 755, ejusdem sententiae est ac duae praecedentes dicti anni. In postrema vero, data sequenti anno 756, et de priori donatione Pippini confirmata (novaque suscepta expeditione) acerrime vindicata, Graecorum petitionibus susdeque habitis, et de omnium fere urbium exarchatus Pentapolisque solemni possessione inita tam dilucidus ac distinctus habetur sermo, ut ejus impugnatio audax, imo impudens vocari possit.

XII. Postquam audiit Copronymus devictos a rege Francorum Langobardos, omnesque civitates et loca quae juris Graecorum erant ante annos quatuor, ac per exarchos, utcunque dubia populorum fide, retinebantur, Romano pontifici a rege victore data esse; postquam, inquam, haec audiit Copronymus, nullis [Col. 0097D] paratis exercitibus, ut aequum erat, sed legatis tanta re commissa, Georgio protosecretae et Joanni Silentiario, ejus exitum exspectans, in impietate audacior patre, in necessario armorum usu maxime omnium deses, manebat Constantinopoli. Legati veniunt primum Romam, ubi de nova Pippini expeditione audiunt a pontifice, qui apostolico misso iis adjuncto abire ad regem sinit. Mari Massiliam ocissime appellentes, Francorum exercitum Langobardiam jam tenere comperiunt. Quamobrem quid consilii caperent nescii, missum apostolicum detinere illic moliuntur, quod minime cessit ex voto: is enim pergere quo coeperat omnino voluit. Quod licuit, ex iis unus eum praevertit, Pippinumque prope Ticinum assecutus, precibus ac munerum sponsione eum aggreditur: »ut Ravennatum urbem, vel caeteras ejusdem exarchatus civitates et castra imperiali tribuens concederet ditionii.« Responsum regis spem omnem ademit, prae aliis id jurejurando affirmantis »quod [Col. 0098A] per nullius hominis favorem sese certamini saepius dedisset, nisi pro amore beati Petri et venia delictorum; asserens et hoc, quod nulla eum thesauri copia suadere valeret ut quod semel beato Petro obtulit, auferret.« Fusius omnia enarrantur 65 apud Anastasium, quo hac in re integrior testis haberi non potest: ea siquidem scripsit quae a rege ipso pontifex sciscitatus fuerat erantque haud dubie litteris commendata.

XIII. Et vero non multos post dies, audito Graeci imperatoris legato, rex Francorum devicit secundo Aistulphum, moeniisque Ticini clausum coegit dare missos, quibuscum suus consiliarius Fulradus abbas singularum civitatum possessionem iniret pro sancta sede, quod factum postremis mensibus anni 755, fortasse etiam sequentis initio; nam pontifex, nonnisi anno 756 aliquantulum provecto agit gratias Pippino ob negotium a Fulrado confectum (Cod. Car., ep. 11, al. 8), istud etiam adjungens quod novus Langobardorum rex Desiderius se redditurum promiserat nonnullas [Col. 0098B] civitates, quarum possessionem inire per Aistulphum non licuerat. Eadem occasione et de altero legato imperiali haec scribit: »Qualiter autem cum Silentiario locuti fueritis, vel quomodo eum tua bonitas absolverit, una cum exemplari litterarum quas ei dederitis, nos certiores reddite, ut sciamus qualiter in communi concordia agamus, sicut inter nos et Fulradum Deo amabilem constitit.« Ex quibus patet pontificem tunc latuisse colloquium regis cum legato, factamque huic potestatem abeundi, ac responsum ei datum ad Copronymum: quae ne apud Anastasium quidem leguntur. Secus est de Pippinianae donationi civitatum possessione per Fulradum inita; non enim donatio ipsa, ut falso creditur, apud Anastasium enarratur; sed eae tantum civitates recensentur quarum claves obsidesque in Urbem venerunt. De donatione enim integra cum regia Pippini et filiorum subscriptione ait: »Quae et usque hactenus in archivo sanctae nostrae ecclesiae recondita tenetur.« [Col. 0098C] Cumque horum omnium cognitio necessaria sit ad tenendam hujus epistolae sententiam, Anastasii locum hic promam ex celebri Farnesiano codice, per eadem fere tempora exarato, qualem accurate descripsit ill. Blanchinius, forma ipsa characteris servata (Anast. tom. II, pag. LVII). In Vita igitur Stephani II (sect. 252 seqq.) haec perquam diligenter enarrantur:

XIV. »Et denuo confirmato interiore pacto, qui per elapsam octabam indictionem inter partes provenerat, restituit ipsas prelatas civitates, addens et castrum quod cognominatur Comiaclum. De quibus omnibus receptis civitatibus donationem in scriptis beato Petro adque sancte Romane Ecclesie, vel omnibus in perpetuum pontificibus apostolice sedis emisit possidendas; que et usque 66 actenus in achibo sancte nostre ecclesie recondite tenetur. Ad recipiendas vero ipsas civitates misit ipse Christianissimus Francorum rex suum consiliarium, id est Fulradum [Col. 0098D] ven. abbatem et presbyterum absolsit. Et continuo ejus eximietas feliciter cum suis exercitibus Franciam reppedavit. Prenominatus autem Fulradus ven. abb. et prbr. Rabennantium partes cum missis jam fati Aistulfi regis conjungens, et per singulas ingrediens civitates tam Pentapoleos et Emilie, easque recipiens et obsides per unamquamque auferens, aque primatos secum una cum claves portarum civitatum deferens Romam conjunxit. Et ipsas clabes tam Rabennantium urbis, quoque diversarum cibitatum ipsius Rabennantium exarchatus una cum suprascripta donatione de eis a suo rege emissa, in confessione beati Petri ponens eidem Dei apostolo et ejus vicario sanctissimo pape adque omnibus ejus successoribus pontificibus perenniter possidendas adque disponendas tradidit: id est Rabenna, Arimino, Pensauro, Conca, Fano, Cesinas, Sinogalias, Esis, Forumpopuli, Forum Olibi, cum castro Sussubio, Monteferetri, Acerragio, Montelucati, Serra, Castellum [Col. 0099A] sancti Marini, Vobio, Orbino, Gallis, Luciolis, Egubio, seu Comiaclum, necnon et civitatem Narniensem, que a ducatu Spoletino parti Romanorum per evoluta annorum spatia fuerat invasa.

XV. Hinc videmus Aemiliae seu exarchatus civitates abesse Faventiam, Imolam, Ferrariam, Bononiam Gabellum, Adriam. Pentapoleos etiam Anconam, Auximum, Numanam, Forum Sempronii et Territorium Valvense; quare Pippinianam donationem integram non describi apud hunc auctorem intelligimus. Eoque id magis, quod epistola Stephani II quam versamus, enarrata Aistulphi morte, qui pacta conventa violaverat aliqua ex parte, de successore ejus Desiderio tum Romanis amico: »Pollicitus est, inquit, restituendum beato Petro civitates reliquas Faventiam, Imulas, et Ferrariam cum eorum finibus; simul etiam et Saltora, et omnia territoria.« Necnon et Ausimum, Anconam, et Humanam civitates cum eorum territoriis. Et postmodum per Garinodum ducem, et Grimoaldum nobis reddendum spopondit civitatem [Col. 0099B] Bononiam cum finibus suis.« Ne Desiderium quidem stetisse promissis, Romanosque pontifices usque ad Caroli Magni tempora, qui paternam suamque donationem instauravit, exarchatum integrum ac Pentapolim haud possedisse Stephani successorum epistolae nos docebunt. Interea vero tenemus, quanta cum fide 67 apud Anastasium recenseantur civitates, quarum certa possessio ab anno 756 seu etiam sequenti, ut Annalium Fuldensium auctoritate nonnulli affirmant, quae unius anni discrepantia rei summam non mutat. Summa scilicet ea est, ut »civitates reliquas, quae sub unius dominii ditione erant connexae atque constitutae, fines, territoria, etiam loca et saltora in integro« sancta sedes Pippini opera possideret, quorum possessionem minime inierat Fulradus, adeoque exarchatus integer ac Pentapolis, quae Langobardi ante annos quinque suae subjecerant potestati, unius clientelam jampridem venerant, subjicerentur. Id Stephanus petit postremis litteris.

[Col. 0099C] XVI. Multa quae in Stephani litteris, praesertim ultimis, continentur, praetereo, quippe agendum de iis erit in notis, cum sanctae sedis ditionem seu pontificium principatum non spectent, quem unum hisce in admonitionibus ad uniuscujusque pontificis litteras mihi proposui. Id vero praeterire non possum, nec debeo quod neque apud Anastasium, neque ullis e Stephani litteris, quidquam a rege Francorum datum esse deprehenditur, citra exarchatum atque Pentapolim; tametsi pro Urbe et ejus ducatu vindicandis sanctae sedi expeditio altera suscepta esse videtur, nam Roma obsidione cingebatur, gensque effrenis Langobardorum longe lateque per Romanam provinciam grassabatur. Territi tum quidem Langobardi, qui ne suum quidem regnum tueri poterant adversus validissima Francorum arma, et vexare Romanam provinciam desierunt, et quae bello acquisierant contra Graecos, restituere jurejurando sunt polliciti. Spoleti etiam dux jure sibi metuens, Narniam, quam [Col. 0099D] Romanis invaserat, ultro iis reddidit. Hinc est quod redemptam a Pippino hanc Romanam provinciam frequenter audimus in his litteris, nusquam tamen reperire est donatam aut redditam divo Petro et ejus successoribus: nihilominus Paulo I ad summum pontificatum evecto post Stephani fratris mortem anno 757, continuo rex Pippinus Romanos admonet ut suo ipsorum principi fidem servent, quod testatur [Col. 0100A] »universus senatus atque universa populi generalitas a Deo servata Romanae urbis,« perspicuis hisce verbis (Cod. Carol., ep. 15, al. 36): »In ipsis vestris mellifluis apicibus nos salutari providentia vestra ammonere praecellentia vestra studuit firmos nos ac fideles debere permanere erga beatum Petrum principem apostolorum et sanctam Dei Ecclesiam, et circa beatissimum et coangelicum spiritalem patrem vestrum a Deo decretum dominum nostrum Paulum summum pontificem et universalem papam.« Quare iidem profitentur: »Nos quidem, 68 praecellentissime regum, firmi ac fideles servi sanctae Ecclesiae Dei, et praefati ter beatissimi et coangelici spiritalis Patris vestri domni nostri Pauli summi pontificis et universalis papae consistimus.« Igitur Romae ejusque ducatus princeps et antea fuerat et tunc erat pontifex.

XVII. Quod si argumentum aliud longe praestantius desideratur, peti illud debet ex quinta Stephani epistola (Cod. Carol., 8, al. 4) data ad regem et omnes [Col. 0100B] Francos tempore obsessae Urbis an. 755, cum »nullum augmentum factum« erat, neque »unius palmi terrae spatium« veteri ditioni additum fuerat. Ibi enim definitur »senatus et generalitas populi« hunc in modum: »Stephanus papa, et omnes episcopi, presbyteri, diacones, seu duces, chartularii, comites, tribuni, et universus populus et exercitus Romanorum.« Palatina haec officia principatum designare ii tantum ignorant, qui pontificiam ditionem aegre ferunt Romae et in ejus ducatu. At de Stephani epistolis satis multa. Cum iis autem maximam affinitatem habent quae ad Pauli multo plures praemoneam, postquam e Stephani epistolarum notarumque iis subjectarum lectione plura etiam quam quae hic monui comperta erunt. Equidem pro certo habeo, prorsus abjectum iri opiniones seu potius hallucinationes eorum qui Romae atque ejus ducatus dominationem a Francorum regibus repetunt. Quare et [Col. 0100C] consecutae inde quaestiones, cujusmodi esset pontificum dominatio; num, utilis tantum dominii Ecclesia compote, supremum jus apud Augustos remaneret, et regesne an Augusti Romam concesserint divo Petro et ejus successoribus? Quarum sane rerum nullo haerentium fundamento transmontanorum pleni sunt libri, nupero Italorum Annalium scriptore iis suffragante. At veritas simplex atque una opinionibus hominum omnigena etiam eruditione praestantium nunquam fuit obnoxia.





IV. 69 [a 1Kb] ITEM EPISTOLA EJUSDEM PAPAE PER DROCTEGANGUM ABBATEM DIRECTA, In qua continentur gratiarum actiones et uberrimae benedictiones.
(An. dom. 753, Cod. Car. X, chron. 4).

ARGUMENTUM.---Pippini auctoritate apostolica regis [Col. 0100D] Francorum secretae legationi officiose respondet. De suscipienda Ecclesiae defensione ab eodem rege ac de futuro pontificis in Franciam itinere secreto agitur per Droctegangum abbatem vivae vocis oracula ultro citroque ferentem. Responsum regium secreto pariter mitti desiderat.

Domno excellentissimo filio Pippino regi, [b 1Kb] Stephanus papa.

[Col. 0101A] Praesens Droctegangus abbas sacris liminibus protectoris tui beati apostolorum principis Petri, et nostris obtutibus praesentatus imposita sibi verba salutationis ac sospitatis [a 2Kb] , a Deo servatae atque amantissimae excellentiae tuae [exponens, vel simile quid] innumeras omnipotenti Deo laeti effecti gratias referentes egimus, petentes ejus divinam misericordiam, licet peccatores et indigni, ut pro sua te protegat pietate, excellentissime fili, et multo amplius atque perfectius suo timore tuum regnum confirmet, et amore apostolico, quatenus et praesenti vita longe [Grets., longaeva] feliciter fruaris, et aeternae beatitudinis [Lamb., beatitudinis paradisi] consors, fructu apostolici amoris, effici merearis; [b 1Kb] etenim 70 praesens Droctegangus, fidelis tuus missus, juxta [Col. 0101B] quod nobis locutus fuit, congruum per eum tuae sublimissimae bonitati in ore ponentes remisimus responsum, cui et in omnibus credere jubeas [Lamb., lubeas], quia in omnibus quae mandasti, Christo cooperante, salutaria tibi mandavimus, sed imple Dominicum dictum, sicut scriptum est: Quoniam qui perseveraverit usque in finem [Gent. add. hic], salvus erit [c 1Kb] . Ex hoc enim centuplum accipies, et vitam possidebis aeternam. Hoc autem petimus, fili, ut dum missos tuos ad nos remittere jusseris, cum responsis hunc Joannem virum religiosum cum eis mittere jubeas; fidelis enim tuus est, et prudenter reportat responsa. Bene vale.





V. 71 ITEM EPISTOLA GENERALIS EJUSDEM PAPAE, In qua continentur gratiarum actiones et uberrimae benedictiones.
(An. Dom. 753, Cod. Car. XI, chron. 5.)
[Col. 0101C]

ARGUMENTUM.---Eadem occasione orat Francorum duces, ut sancti Petri causam una cum rege, juxta conditum per Droctegangum, suscipiant. Coelestem remunerationem ipsius apostolorum [Col. 0102A] principis patrocinio pollicetur; si in timore Dei, et Petri amore, quo mirifice afficiebantur una cum rege, perseveraverint usque in finem. Petrum potestate sibi a Deo concessa peccata hic delere, et aperire januam regni coelorum.

[d 1Kb] Stephanus episcopus servus servorum Dei, viris gloriosis nostrisque filiis omnibus ducibus gentis Francorum.

Laeta gaudet sancta mater Ecclesia in provectu fidelium filiorum. Propterea etsi corpore absentes, spiritu vero praesentes, gloriosam prudentiam, atque dilectionem vestram, sublimissimi filii, ac si praesentialiter amplectentes, in osculo pacis, salutamus in Domino dicentes: Benefac, Domine, bonis et rectis corde (Ps. CXXIV). Quoniam fiduciam habemus quod Deum timetis, et protectorem vestrum beatum Petrum, [Col. 0102B] principem apostolorum, diligitis, et cum tota mentis devotione pro ejus perficienda utilitate in nostra obsecratione cooperatores et adjutores eritis, pro certo tenentes quod per certamen quod in ejus sanctam Ecclesiam vestram spiritalem matrem feceritis, ab ipso principe apostolorum vestra dimittantur peccata, et pro capti [Lamb., coepti] cursu laboris, centuplum accipiatis de manu Dei, et vitam possideatis aeternam [e 1Kb] .

Idcirco obsecramus, atque conjuramus vestram sapientissimam charitatem per Deum, et per Dominum nostrum Jesum Christum, et diem futurum examinis, in quo omnes pro nostris facinoribus erimus 72 reddituri rationem ante tribunal aeterni Judicis, ut nulla interponatur occasio, et [Lamb., ut] non [Col. 0102C] sitis adjutores, ad obtinendum filium nostrum a Deo servatum Pippinum, excellentissimum regem, pro perficienda utilitate fautoris vestri beati apostolorum principis Petri, sicut per praesentem Droctegangum, religiosum abbatem, ejusque concomites direximus [f 1Kb] , quatenus vobis concurrentibus, dum nostra deprecatio fuerit impleta, ipso principe apostolorum, cujus [Col. 0103A] causa est, largiente, vestra deleantur peccata, et ut habet potestatem a Deo concessam, sicut claviger regni coelorum, vobis aperiat januam, et ad vitam introducat aeternam. Sed attendite, filii, et ad participandum hoc quod optavimus, studiosius elaborate, scientes quod si quis declinaverit in aliam partem, ab aeternae beatitudinis haereditate erit alienus; scriptum quippe est: Qui perseveraverit usque in finem, hic salvus erit (Matth. X); diligentibus namque Deum omnia cooperantur in bonum (Rom. VIII). Bene valete.





VI. 73 ITEM EPISTOLA EJUSDEM PAPAE AD DOMNUM PIPPINUM REGEM, ET [Al. VEL] CAROLUM ET CAROLOMANNUM, Pro defensione sanctae Dei Ecclesiae, quia Haistulfus [Aistulfus] irritum fecerat pactum quod cum eis fecerat, et suum sacramentum non conservaverat, sicut pollicitus eisdem regibus fuerat, etc.
(An. Dom. 754, Cod. Car. VII, chron. 6.)
[Col. 0103B]

ARGUMENTUM.---Post reditum ex Francia, Pippino et filiis ejus tribus regibus dolenter nuntiat, evenisse ut praedixerat, Aistulphum immemorem sacramenti quo a Pippino adactus erat Ticini, donationem ab iis factam nihili habuisse. Orat ut sicuti sancti Petri eorum protectoris miraculo insignem de Langobardis victoriam reportarunt, ita eidem concessa acerrime vindicent. Nulli ex eorum majoribus regni, et defensionis sanctae sedis, seu patriciatus honorem obtigisse. Fulradum et socios narraturos quae sancta sedes ferebat incommoda.

Domnis excellentissimis filiis Pippino regi et nostro [Col. 0103C] spiritali compatri, Carolo et Carolomanno item regibus, et utrisque patriciis Romanorum [a 3Kb] , Stephanus papa.

Dum regni vestri 74 nomen inter caeteras gentes erga sinceram fidem beati Petri principis apostolorum lucidissime fulserit, valde studendum est ut unde gloriosiores caeteris gentibus in servitio beati Petri vos omnes Christiani asserunt, inde omnipotenti Domino, qui dat salutem regibus, pro defensione [Col. 0104A] sanctae suae Ecclesiae perfectius placeatis, ut fidem, quam erga eumdem principem apostolorum colitis, adjutricem in omnibus habeatis; optaveramus quidem, praecellentissimi filii, amplius protelando nostram locutionem dilatare, sed quia pro multis ab iniquo Haistulfo rege Langobardorum nobis ingestis tribulationibus, cor nostrum omnino [Lamb., nimio] atteritur dolore, et taedet spiritus noster, ideo a multorum sermonum prolixitate declinavimus, et unum, quod est necessarium, excellentissimae Christianitati vestrae innotescere studuimus, a Deo protecte [Lamb., protector), nosterque spiritalis compater, et vos dulcissimi filii, pro mercede animarum vestrarum, quemadmodum misericors Deus noster coelitus victorias vobis largiri dignatus [Col. 0104B] [Lamb. add. est]; justitiam beati Petri, in quan tum potuistis, exigere studuistis, et per donationis paginam restituendum confirmavit bonitas vestra [b 1Kb] .

Nunc autem, sicuti primitus Christianitati vestrae de malitia ipsius impii regis ediximus, ecce jam mendacium, et iniqua perversitas, atque ejus perjurium declaratum est; antiquus quippe humani generis hostis diabolus ejus perfidum invasit cor, et quae sub vinculo sacramenti affirmata sunt, irrita facere visus est, nec unius enim palmi terrae spatium beato Petro sanctaeque Dei Ecclesiae, vel reipublicae Romanorum reddere passus est; tanto quippe a die illo, a quo ab invicem separati sumus, nos affligere et in magna ignominia sanctam Dei Ecclesiam habere conatus est, quanto non possunt hominum [Col. 0104C] linguae enarrare, quia etiam et ipsi lapides, si dici potest, tribulationem nostram magno 75 ululatu flerent, et ita nos visus est affligere, ut denuo in nobis innovata fuisset infirmitas; nimis namque lugeo, excellentissimi filii, cur verba nostrae infelicitatis non audientes, mendacium plusquam veritatem credere voluistis, illudentes vos et irridentes: Unde et sine affectu [Lamb., effectu] justitiae beati Petri, ad proprium ovile et populum nobis commissum, [Col. 0105A] sumus reversi. Omnes denique Christiani ita firmiter credebant, quod beatus Petrus, princeps apostolorum, nunc per vestrum fortissimum brachium suam percepisset justitiam, dum tam maximum ac praefulgidum miraculum vestris felicissimis temporibus demonstravit, talemque vobis immensam victoriam Dominus Deus et Salvator Jesus Christus [a 1Kb] per intercessiones sui principis apostolorum pro defensione sanctae suae Ecclesiae largiri dignatus est [b 2Kb] ; sed tamen boni filii credentes eidem iniquo regi, quod per vinculum sacramenti pollicitus est, propria vestra voluntate per donationis paginam beato Petro, sanctaeque Dei Ecclesiae, et reipublicae, civitates et loca restituenda confirmastis; sed ille oblitus fidem Christianam, et Deum, qui eum nasci praecepit, irrita, [Col. 0105B] quae per sacramentum firmata sunt, facere visus est [ausus est]. Quapropter iniquitas [ejus] in verticem illius descendit (Ps. VII); patefactus quippe est laqueus quem effodit, et in eo, pro suo mandato [Lamb., mendacio] et perjurio, incidit.

Conjuro vos, filii excellentissimi et a Deo protecti, per Dominum Deum nostrum, et sanctam ejus gloriosam semperque virginem genitricem Mariam, dominam nostram, omnesque virtutes coelorum, et per beatum Petrum principem apostolorum, qui 76 vos in reges unxit [c 1Kb] , ut doleat vobis pro sancta Dei Ecclesia, et juxta donationem quam eidem protectori vestro domino nostro beato Petro offerre jussistis [d 1Kb] , omnia reddere et contradere sanctae Dei Ecclesiae studeatis: et nequaquam jam ipsius nequissimi regis, [Col. 0105C] vel ejus judicium, seductuosa [seductoria] verba, et illusionis mandata [Lamb., mendacia] credatis: ecce enim patefactum est ejus mendacium, ut nequaquam [Col. 0106A] ulterius vires credendi habere possit; sed magis, cognito ejus iniquo ingenio, et iniqua voluntate, ejus fraudantur [Lamb., fraudentur] insidiae, et quod semel beato Petro polliciti estis; et per donationem vestram [vestra] manu firmatam, pro mercede animae vestrae, beato Petro reddere et contradere festinate.

Beatus denique Paulus apostolus ait: Melius est non vovere quam post votum non reddere [e 1Kb] . Etenim nos omnes causas sanctae Dei Ecclesiae in vestro gremio commendavimus, et vos reddetis Deo et beato Petro rationem in die tremendi judicii quomodo decertaveritis pro causa ejusdem principis apostolorum, et restituendis ejus civitatibus et locis [f 1Kb] . Vobis denique, multis jam devolutis temporibus, hoc [Col. 0106B] bonum opus reservatum est, ut per vos exaltetur Ecclesia, et suam princeps apostolorum percipiat justitiam. Nullus meruit de vestris parentibus tale praefulgidum munus, sed vos praeelegit et praescivit Deus ante tempora aeterna, sicuti scriptum est: Quos praescrivit et praedestinavit, hos et vocavit; et quos vocavit, illos et justificavit (Rom. VIII, 19). Vocati estis, justitiam ipsi principi apostolorum sub nimia festinatione facere studete, quia scriptum est: Fides ex operibus justificatur (Jacob. II, 24) [g 1Kb] . De omnibus vero tribulationibus nostris, quas passi sumus, vel denuo 77 patimur, Deo auxiliante, Folradus filius, vester consiliarius, et ejus socii [h 1Kb] , enarrabunt [Lamb., enarrent] vobis; et ita agite de causa beati Petri, ut et in hac vita victores favente [Col. 0106C] Domino existatis, et in futuro, intercedente ipso principe apostolorum beato Petro, gaudia possideatis aeterna. Bene valete, excellentissimi filii.





VII. 78 ITEM EXEMPLAR EPIST. EJUSDEM PAPAE AD DOMINUM PIPPINUM CAROLUM, ET CAROLOMANNUM DILECTUM [Al., DIRECTUM]. In quo continetur quod Haistolfus [Lamb., Haistulphus] irritum fecerat pactum et juramentum, quod iisdem regibus de justitia sancti Petri pollicitus fuerat cum nimiis adjurationibus, iterum postulans adjutorium obtinere contra eumdem.
(An. Dom. 754, Cod. Car. IX, chron. 7.)
[Col. 0107A]

ARGUMENTUM.---Paulopost superiores litteras, Haistulphi audacia extra modum crevit. Quare his in eamdem fere sententiam datis Wilhario episcopo ad eosdem tres reges, et patricios Romanorum, Pippinum deprecatur, ut in Italiam redeat perficiendo operi: se pro Petri causa arduum in Franciam iter suscepisse: perfidum Aistulphum [Col. 0107B] praeter desolationem ecclesiasticae totius ditionis, sibi ipsi pontifici sacrilege insidiatum esse, eorum interesse donationem propria manu subscriptam vindicare.

[a 1Kb] Domnis excellentissimis filiis Pippino regi et nostro spiritali compatri, seu Carolo et Carolomanno item regibus, et utrisque patriciis Romanorum, Stephanus papa.

Providi et sapientissimi Salomonis prophetica ita fertur assertio: Nomen bonum super misericordiam. Nomen quippe bonum est, fidem quam quis pollicitus fuerit, immaculato corde et pura conscientia custodire et operibus implere. Nomen enim bonum est, totis viribus ad exaltationem sanctae Dei Ecclesiae, per quam et salus Christianorum existit, decertare. Bonum enim inter omnes gentes de vobis exiit nomen, [Col. 0107C] si operibus fuisset impletum. Redemptor namque noster misericors et multum miserator Dominus, illis propitiator existit, quos omnino tota mentis integritate fideles, et defensores sanctae Ecclesiae cognoverit. Qualis remuneratio aut merces sub coelo existimanda et coaequanda est ad eam [Gent., ea] quae 79 pro defensione Dei Ecclesiae et domus beati Petri est rependenda? Ideo namque excellentissimam et a Deo protectam bonitatem vestram super turbas populorum et multarum gentium idem Rex regum et Dominus dominantium salvos vos instituit, ut per vos sancta Dei Ecclesia exaltetur; potuerat namque alio modo ut illi placitum fuisset, sanctam suam vindicare Ecclesiam, et justitiam sui principis apostolorum exigere, sed quia mentem et conscientiam vestram a [Col. 0107D] Deo profecte [Lamb., protecte], spiritalis compater, et dulcissimi filii, probare voluit, ideo nostram infelicitatem ad vos venire praecepit. Tradidimus enim corpus et animam nostram in magnis laboribus viam [Id., in tam] spatiosam et longinquam provinciam, valde fisi in vestra fide, per Dei nutum, illuc profecti sumus, afflicti in nive et frigore, aestu et aquarum inundatione, atque validis fluminibus et atrocissimis montibus seu diversis periculis [b 1Kb] .

[Col. 0108A] Etenim dum vestris mellifluis obtutibus praesentati sumus, omnes causas principis apostolorum in vestris manibus commendavimus, quoniam quidem, inspirati a Deo, aurem petitionibus nostris accommodare dignati estis, et vos beato Petro polliciti estis ejus justitiam exigere, et defensionem sanctae Dei Ecclesiae procurare, et ut vere fideles Deo, pura mente, pro defensione Dei Ecclesiae dimicandum properastis. Sed omnipotens Dominus, qui conterit bella ab initio, qui superbos humiliat, et humiles exaltat, illico justitiam beati Petri vestrae bonitati et omnibus christianis demonstravit, et tale praefulgidum miraculum ostendit, quale omnino gloriosum est referendum: illi enim inimici Dei et sanctae Ecclesiae, qui in sua ferocitate confidebant, veloces pedes habentes ad effundendum [Col. 0108B] sanguinem, super brevem numerum populi vestri irruerunt, et ita per manum beati Petri omnipotens Dominus victoriam vobis largiri dignatus est, ut illi, qui innumerabiles existebant, a paucis hominibus fuissent interempti, et humiliati sunt ipsi inimici beati Petri usque ad terram; et ita timorem et tremorem in illis Dominus immisit per intercessiones beati Petri, ut ad nihilum devenirent. Non 80 enim gladius hominis, sed gladius Dei est qui pugnat; videns namque suam deceptionem iniquus Haistolphus rex cum suis Deo [Lamb., a Deo] destructis judicibus, per blandos sermones et suasiones, atque sacramenta illuserunt prudentiam vestram, et plus illis falsa dicentibus, quam nobis veritatem asserentibus, credidistis.

Magno namque dolore et tristitia, excellentissimi [Col. 0108C] filii, cor nostrum repletum est. Cur minime bonitas vestra nos audire voluit [Lamb., Gent., renuit]? Omnia denique, quae per Dei jussionem vobis locuti sumus veraciter ediximus: et jam patefacta sunt, ut facta ipsa demonstrant; etenim sicut primitus Christianitati vestrae ediximus, iniquus Haistolphus rex, ingresso in ejus perfido corde diabolo, omnia quae per sacramentum beato Petro, per nostros missos restituenda promisit, irrita fecit, et nec unius palmi terrae spatium beato Petro reddere voluit. A die illo, a quo melliflua bonitate vestra separati sumus, tantum nos affligere et tribulare visus est [Lamb., nisus est], quantum non potest os hominis enarrare; in magna namque despectione sanctam Dei Ecclesiam. et nostram humilitatem, et vestros missos habere [Col. 0108D] visus est, quia etiam et ad nostram propriam animam auferendam mala ejus imperatio et submissio facta est. Quid multa dicimus? tantum nos tribulavit, quia etiam, si dici potest, et ipsi lapides pro nobis flerent, tamen omnia vester consiliarius Fulradus praesbyter et abbas, una cum suis sociis, si Deum prae oculis habent, omnia vobis enarrare possunt. Non enim, quia jam reddere, ut constituit, propria beati Petri voluit, sed etiam scameras [Bar. et Lamb., scamaras], [Col. 0109A] atque depraedationes seu devastationes in civitatibus et locis beati Petri facere sua imperatione nec cessavit, nec cessat [a 1Kb] : oblitus quippe est Deum, qui fecit eum, et fidem Christianam transgressus est, quomodo ulterius credendus est sive ipse, sive ejus consentanei, qui in tanta Dei mysterii sacramenta praebuerunt et noluerunt observare? 81 Vere enim omnia vobis praediximus de ejusdcm impii regis mendacio et falsitate; et, quemadmodum diximus, manifesta [Lamb., Gent., manifestata] sunt vobis, et perjurium ejus declaratum est.

Pro quo peto vos, excellentissimi et a Deo protecti filii, et nimis obsecro, doleat vobis pro sancta Dei Ecclesia et beati Petri causa, et quae per donationem beato Petro offerendum promisistis, ei possidendum [Col. 0109B] contradere debeatis; mementote, et semper in vestris praecordiis firmiter tenete, quod promisistis eidem janitori regni coelorum. Nulla jam vos seducat suasio aut acceptilatio; considerate quam fortis existit exactor idem princeps apostolorum beatus Petrus; videte omnia quae ei promisistis et per donationem offerendum polliciti estis, contradere festinate, ut non lugeatis in aeternum, et condemnati maneatis in futura vita. Vita enim hujus mundi brevis est, et sicut umbra declinat, et sicut vestimentum inveterascit. Illam vitam aeternam, quam vobis beatus Petrus pro sua causa et justitia promisit, tota mente et integro corde quaerite. Decertate bonum opus quod coepistis, et quae per donationem manu vestra confirmastis, protectori vestro [Col. 0109C] beato Petro reddere festinate, quoniam scriptum est: Melius est non vovere, quam vovere et votum non reddere (Eccle. V). Sciatis enim quia sicut chirographum, vestram donationem princeps apostolorum firmiter tenet, et necesse est ut ipsum chirographum expleatis [b 1Kb] , ne dum justus judex ad judicandum vivos et mortuos et saeculum per ignem advenerit, in futuro judicio idem princeps apostolorum idem chirographum demonstrans nullam habere firmitatem, districtas cum eo faciatis rationes; sed magis explete quod promisistis velociter, ut iterum vitam aeternam, quam ab ipso principe apostolorum promissam habetis, possideatis.

Conjuro vos, excellentissimi et a Deo protecti filii, per Deum omnipotentem, qui continet omnia sua [Col. 0109D] potentia, et per sanctam ejus matrem gloriosam semper virginem Mariam, dominam nostram, atque per virtutes coelorum, et per beatos principes apostolorum 82 Petrum et Paulum, atque per tremendum judicii diem, ubi omnes constricte ad reddendum de nostris factis rationem assistere habemus, [Col. 0110A] ubi nulla est ingeniosa excusatio, velociter et sine ullo impedimento, quod beato Petro promisistis per donationem vestram, civitates et loca atque omnes obsides et captivos beato Petro reddite, vel omnia quae ipsa donatio continet; quia ideo vos Dominus per humilitatem meam, mediante beato Petro, unxit in reges, ut per vos sancta sua exaltetur Ecclesia, et princeps apostolorum suam justitiam suscipiat.

Magnum desiderium in nostro corde habebamus vestros mellifluos vultus aspicere, et de vestrae jucunditatis laetitia gaudere, juxta quod sapientissimus ait Salomon, per vicos et plateas quaesivi quem dilexit anima mea (Cant. III); et certe, quos dileximus per Dei jussionem invenimus, et quos desideravimus [Col. 0110B] amplexi sumus, pro quo diffusa est super vos benedictio et gratia beati Petri, ut Domini fuit provisio; quod nullus de vestris parentibus meruit, suscipere vos suscepistis, et princeps apostolorum, prae caeteris regibus et gentibus vos suos peculiares faciens, omnes suas causas vobis commisit, et vos reddetis rationem Deo, quomodo pro justitia ipsius janitoris regni regnorum [Lamb., Gent., coelorum] decertaveritis; cunctus namque noster populus reipublicae Romanorum, magno dolore et amarissimis lacrymis una nobiscum tribulantur, pro eo, dum ad tam longam et spatiosam provinciam properavimus, et prae fatigio validi [Lamb., invalidi] itineris, caro nostra minuata est; sic vacui et infructuosi sine effectu justitiae reversi sumus; attamen nos infelices [Col. 0110C] juxta Dominicum praeceptum egimus, et omnes causas beati Petri vobis commendavimus, et vobis pertinet hoc sive ad peccatum, sive ad mercedem. Nam et omnes gentes ita firmiter tenebant, quod beatus Petrus nunc per vestrum fortissimum brachium suam percepisset justitiam, et factum non est, et in magno cordis stupore de hoc omnes evenerunt.

Sed peto excellentissimam bonitatem vestram, ut vituperium hoc agentibus auferatis, et omnibus fidem vestram operibus ostendite, eo quod fides, ut scriptum est, sine operibus otiosa est; 83 cum qua enim fiducia aut fortitudine ad expugnandos inimicos vestros pergere potestis, si justitiam beati Petri, [Col. 0110D] ut promisistis et initiastis, non perfeceritis? Si enim ut coepistis operibus adimpleveritis, eritis semper victores et fortissimi super vestros inimicos, et praesens regnum per multorum annorum spatia cum bona possidebitis fama, et vitam percipietis aeternam. Tanto operi [c 1Kb] direximus ad vos Wilharium [d 1Kb] reverendissimum et sanctissimum fratrem, et coepiscopum [Col. 0111A] [Gent. add. nostrum] et fidelem, qui vobis omnia de nostra tribulatione et causa beati Petri proprio ore enarret, cui in omnibus credere jubeatis [Lamb., lubeatis], et exitum bonum in causa beati Petri ponere. Incolumem excellentiam vestram gratia superna custodiat. Bene valete.





VIII. 84 ITEM EPISTOLA EJUSDEM PAPAE AD DOMNUM REGEM PIPPINUM, ET CAROLUM VEL CAROLOMANNUM, SEU OMNI GENERALITATI. In nomine ipsius papae comprehensa pro desolatione et devastatione sanctae Dei Ecclesiae et urbis Romanae per Georgium episcopum, et Warneharium abbatem, et [Al., seu] Thomaricum comitem missos ipsius apostolici directa, postulando nimis cum adjurationibus adjutorium contra Langobardos.
(An. Dom. 755, Cod. Car. IV, chron. 8.)
[Col. 0111B]

ARGUMENTUM.---Rebus pene ad incitas redactis, Urbe quinto et quinquagesimo jam die obsessionem ferente, pontifex, sacrum collegium, duces, comites, primoresque omnes Romani, ad duces, comites et primores Franciae moestitia plenas dant litteras, et plura coram referenda committunt apostolicis missis Georgio episcopo, Thomarico et Comitae mari in Franciam euntibus cum Warnehario misso regio, Langobardorum et Beneventanorum prope obsessam urbem stationes, direptiones, sacrilegia, monachorum caedes, sacrarum virginum stupra, immanitates caeteras miserandum in modum enumerant. Narniam nuper sanctae sedi restitutam a Pippino, iterum illi ereptam; insultationes obsessorum Romanis auxilio Francorum fretis; Warneharium diu noctuque armatum moenia undique tutatum esse; a tanta oppressione quantocius eripi enixe petunt.

[Col. 0111C] [a 1Kb] Domnis excellentissimis Pippino, Carolo et Carolomanno, tribus regibus, et nostris Romanorum [Baron., Romanis] patriciis; seu omnibus episcopis, abbatibus, presbyteris, et monachis, seu gloriosis ducibus, comitibus, vel cuncto exercitui regni et provinciae Francorum, Stephanus papa, et omnes episcopi, presbyteri, diacones, seu duces, carthularii, comites, tribuni, et universus populus et exercitus Romanorum, omnes in afflictione positi [b 1Kb] .

Quanta luctuosa et amarissima tristitia circumvallati, quantaque anxietate atque angustia coarctati simus, et quantas, crebrescentibus 85 continuis malis, oculi nostri destillantes profundant lacrymas, credimus quod et ipsa omnium elementorum figmenta [Bar. et Gent., segmenta] enarrent. [Col. 0111D] Quis enim harum tribulationum conspector non lugeat? Quis auditor harum nobis inhaerentium calamitatum non ululet? Quamobrem cujusdam bonae mulieris, Susannae pudicae, verba loquimur: Angustiae nobis undique, et quid agamus ignoramus (Daniel, XIII). O Christianissimi, ecce venerunt nobis [Col. 0112A] dies angustiae, praesto sunt dies fletus et amaritudinis: quoniam quod timebamus a Langobardis evenit. Pro quo angustiati, afflicti, et ex omni circumquaque parte circumdati, ab eorum nequissimo Haistulfo rege et gente, cum Propheta Dominum deprecantes dicimus: Adjuva nos, Deus, salutaris noster, et propter honorem nominis tui libera nos, etc. (Psal. LXXVIII). Et rursum: Apprehende arma et scutum, et exsurge in adjutorium nostrum (Psal. XXXIV). Ecce enim cognitum habetis, quomodo pacis foedera a praefato impio Haistulfo rege et omni gente dissipata sunt, et qualiter nihil juxta ut constituit et per vinculum sacramenti confirmatum est, valuimus impetrare, et jam [c 1Kb] in ipsis Januariarum Kalendis cunctus ejusdem Langobardorum exercitus Tusciae partibus, [Col. 0112B] in hanc civitatem Romanam conjunxerunt, et resederunt juxta portam beati Petri, atque beati Pancratii, et Portuensem; ipse vero Haistulfus cum aliis exercitibus conjunxit ex alia parte, et sua fixit tentoria juxta portam Salariam et caeteras portas; et saepius nobis direxit: Aperite mihi portam Salariam, et ingrediar civitatem, et tradite mihi pontificem vestrum, et patientiam ago in vobis; si minus, ne muros evertens, uno vos gladio interficiam, et videam quis vos eruere possit de manibus meis.

Sed et Beneventani omnes generaliter in hanc Romanam urbem conjungentes, resederunt juxta portam beati Joannis, et beati Pauli apostoli, et caeteras istius Romanae urbis portas, et omnia extra urbem praedia longe lateque ferro et igne consumpserunt, [Col. 0112C] domos omnes comburentes pene ad fundamenta destruxerunt, 86 ecclesias Dei incenderunt, et sacratissimas sanctorum imagines in ignem projicientes, suis gladiis consumpserunt, et munera sancta, id est corpus Domini nostri Jesu Christi, in suis contaminatis vasibus, quos folles vocant, miserunt, et cibo carnium copioso saturati, comedebant eadem munera; velamina altarium ecclesiarum Dei vel omnia ornamenta, quod nimis crudele etiam dici est, auferentes in propriis utilitatibus usi sunt; servos Dei monachos, qui pro officio divino in monasteriis morabantur, plagis maximis tundentes, plures laniaverunt, et sanctimoniales feminas atque reclusas, quae ab infantia et pubertatis tempore pro Dei amore sese clausurae tradiderunt, abstrahentes cum magna [Col. 0112D] crudelitate polluerunt [d 1Kb] ; qui etiam et in ipsa contaminatione alias interficere visi sunt, et omnes domos cultas beati Petri igni combusserunt, vel omnium Romanorum, ut dictum est, domos comburentes extra urbem funditus destruxerunt, et omnia peculia abstulerunt, et vineas fere ad radices absciderunt, [Col. 0113A] et messes conterentes, omnino devorarunt: et neque domui sanctae nostrae Ecclesiae; neque cuiquam in hac Romana urbe commoranti spes remansit vivendi: quia, ut dictum est, omnia ferro et igne consumpserunt, et multos homines interfecerunt. Sed et copiosam familiam beati Petri, et omnium Romanorum, tam viros quamque mulieres, jugulaverunt, et alios plures captivos duxerunt. Nam et innocentes infantulos a mamillis matrum suarum separantes, ipsasque vi polluentes interemerunt ipsi impii Langobardi; et tanta mala in hac Romana provincia fecerunt, quanta certe nec paganae gentes aliquando perpetratae sunt. Quia etiam (si dici potest) et ipsi lapides nostras desolationes videntes, ululant nobiscum. Quinquaginta et quinque dies hanc afflictam [Col. 0113B] Romanam civitatem obsidentes, et ex omni parte circumdantes, praelia fortissima die noctuque cum pessimo furore incessanter cum diversis machinis et adinventionibus plurimis contra nos ad muros istius Romanae urbis 87 commiserunt, ut suae potestati, quod avertat Divinitas, subjiciens, omnes uno gladio idem inimicus Haistulfus interimeret. Ita enim cum magno furore exprobrantes nos asserebant: Ecce circumdati estis a nobis; veniant nunc Franci, et eruant vos de manibus nostris. Nam et civitatem Narniensem quam beato Petro concessistis abstulerunt, et aliquas civitates nostras comprehenderunt; quamobrem constricti vix potuimus marino itinere praesentes nostras litteras et missum ad vestram Christianitatem dirigere, quas et cum magnis lacrymis [Col. 0113C] scripsimus [a 1Kb] .

Unde, dilectissimi nobis, peto vos, et tanquam praesentialiter assistens cum divinis mysteriis conjuro coram Deo vivo et vero, et ejus principe apostolorum beato Petro, ut sub nimia festinatione nobis subveniatis, ne pereamus [b 1Kb] . Non nos derelinquatis, sic non vos derelinquat Dominus in omnibus vestris actibus. Non nos spernatis, sic non vos spernat Dominus ejus invocantes potentiam. Ne elongetis a nobis auxilium vestrum, Christianissimi, sic non elonget Dominus auxilium suum a vobis, dum ingressi fueritis contra inimicos vestros ad dimicandum. Adjuvate nos sub magna velocitate, dilectissimi nobis; occurrite, occurrite, et subvenite nobis, antequam gladius inimicorum ad cor nostrum pertingat. [Col. 0113D] Peto vos ne pereamus. Ne quando dicant gentes quae in cuncto orbe terrarum sunt: Ubi est fiducia Romanorum, quam post Dominum in regibus et in gente Francorum habebant? Non nos permittatis perire, et ne differatis nobis ad solatia dandum, nec a vestro separetis auxilio; non sitis alieni a regno Dei, et ne obduret Dominus aurem suam [Col. 0114A] vestras ad exaudiendas preces, et ne avertat faciem suam a vobis in illo futuro examinis die, quando cum beato Petro et caeteris suis apostolis ad judicandum sederit omnem ordinem omnemque potestatem humanam 88 et saeculum per ignem; dicaturque [Gent. add. vobis], quod avertat Divinitas: Nescio vos (Matth. XXV), quia non auxiliati estis Dei Ecclesiae, et defendere minime procurastis ejus periclitantem peculiarem populum.

Audite nos, dilectissimi, audite nos, et subvenite nobis. Ecce adest tempus salvandi nos; salvate nos, antequam pereamus, Christianissimi; omnes etenim gentes, quae circumquaque sunt positae, et ad vestram, per Dei potentiam, Francorum fortissimam gentem refugium fecerunt, salvae factae sunt; et si [Col. 0114B] omnibus auxilium impertire non differetis, multo amplius sanctam Dei Ecclesiam, et ejus populum de inimicorum impugnatione debueratis liberare. Considerate, dilectissimi, et omnino percogitate, per Deum vivum vos conjuro, quoniam post Deum et ejus principem apostolorum, nostrae omnium Romanorum animae in vobis pendent, et si perire, quod absit, contigerit, pensate in cujus animam respiciat ad peccatum. Certe enim omnino credite, Christianissimi, si nobis aliqua evenerit calamitas, quod absit, periclitandi, vos de omnibus ante tribunal Dei eritis reddituri rationem; sed magis, dilectissimi nobis, agite et liberate post Deum in vobis confugientes, ut fructum bonum afferentes in futuri examinis die mereamini dicere: Domine noster princeps [Col. 0114C] apostolorum beate Petre, ecce nos clientuli tui, cursum consummantes, fidem servantes tibi, Ecclesiam Dei a superna clementia tibi commendatam de manibus persequentium defendentes liberavimus, et assistentes immaculati coram te, offerimus tibi pueros, quos nobis commisisti de manibus inimicorum eruendos, hospites [Lamb., sospites] atque incolumes existentes. Tunc et in praesenti vita et in futuro saeculo coelestium praemiorum gaudia adipisci mereamini, audientes paternam desiderabilem vocem illam inquientis: Venite, benedicti Patris mei, percipite regnum quod vobis praeparatum est ab origine mundi.

Quare direximus praesentem nostrum missum Georgium reverendissimum ac sanctissimum fratrem [Col. 0114D] et coepiscopum nostrum; atque Warneharium [c 1Kb] religiosum abbatem missum vestrum, et 89 Thomaricum comitem [Lamb., Gent., et Comitam], magnificos eosdem nostros missos, qui vobis omnes nostros dolores et cunctas desolationes, quas a Langobardorum gente et eorum protervo rege passi sumus et assidue patimur, vobis subtili enarratione quae propriis [Col. 0115A] oculis viderunt, viva voce edicere debeant; quibus et in omnibus tanquam nobismetipsis credere jubeatis [Lamb. hic et infra, lubeatis], et nostram liberationem nimis festinanter procurare; et conjuro vos per Deum vivum, ut nequaquam amplius discredatis nostras afflictiones et neglectum ponatis ad liberandum nos. Ne, quod absit, si amplius credere distuleritis, et neglexeritis nos eruendum, nobis, quod avertat Divinitas, irruat calamitas pereundi, et vobis pertineat ad magnum detrimentum et peccatum, atque condemnationem in praesenti et aeterna vita, quia vobis animas omnium nostrorum Romanorum tradidimus: sed magis magisque vos, ut praefatum est, conjuramus, per Patrem, et Filium, et Spiritum sanctum, Trinitatem indivisam, ut nostras [Col. 0115B] tribulationes, et angustias, atque dolores, et desolationes, credere sine qualibet ambiguitate jubeatis, et nobis propter Deum subvenire, et ad liberandum nos de manibus Langobardorum inimicorum nostrorum nimis festinanter occurrere jubeatis, ut fructum afferentes copiosum, vitam aeternam, intercedente beato Petro, perfrui mereamini. Praefatus vero Warneharius pro amore beati Petri loricam se induens, per muros istius afflictae Romanae civitatis, vigilabat die noctuque, et pro nostra omnium Romanorum defensione atque liberatione, ut bonus athleta Christi, decertavit totis suis cum viribus. Bene valete.





IX. 90 ITEM EPISTOLA STEPHANI PAPAE AD DOMNUM PIPPINUM REGEM, Specialiter et singillatim pro defensione sanctae Dei Ecclesiae directa, ut in superiore ejusdem continetur epistola, adjutorium volens obtinere contra Langobardos, per Georgium et Warneharium similiter directa.
[An. Dom. 755, Cod. Car. VI, chron. 9.]
[Col. 0115C]

ARGUMENTUM.---Iisdem fere verbis conceptas, sanguineisque scriptas lacrymis litteras ad Pippinum dat pontifex iisdem missis. A praesenti calamitate, ne major aliqua superveniat, cujus rationem repetat Deus, salvari orat. Warneharii constantiam, animosque ingentes laudat in defensione Urbis. Aeterni praemii lenocinio eum movere studet.

[a 1Kb] Domno excellentissimo filio, et nostro spiritali compatri Pippino regi Francorum et patricio Romanorum, Stephanus papa.

[Col. 0115D] Quanta luctuosa et amarissima tristitia circumvallati, quantaque anxietate atque angustia coarctati simus, et quantas crebrescentibus continuis malis oculi nostri distillantes profundant lacrymas, credimus quod et ipsa omnium elementorum figmenta [segmenta] [Col. 0116A] enarrent. Quis enim harum tribulationum conspector non lugeat? Quis auditor harum nobis inhaerentium calamitatum non ululet? Quamobrem cujusdam bonae mulieris Susannae pudicitiae [Al. add. clarae] verba loquimur: Angustiae nobis undique, et quid agamus ignoramus (Dan. XIII). O filii excellentissimi et Christianissimi, utinam omnipotens rerum creator Dominus, quemadmodum priscis temporibus Habacuc illum prophetam ad refocillandum et consolandum Danielem praecipuum prophetam abstrusum in leonum lacu, repentino volatu apportatum ab angelo miserat; ita et nunc, si dici potest, ejus misericordissima longanimitas a Deo servatam excellentiam tuam, vel unius horae momento praesentem fecisset ad contemplandas aerumnosas et 91 lugubres augustias et [Col. 0116B] tribulationes, quas immaniter a Langobardorum gente et eorum nefando rege patimur. Ecce venerunt nobis dies angustiae, praesto sunt dies fletus et amaritudinis, dies anxietatis et gemitus doloris, quoniam quod timebamus evenit, et quod verebamur accidit. Pro quo angustiati, afflicti, atque oppressi, et ex omni circumquaque parte circumdati ab eorum nequissimo Haistulfo rege, et eorum Langobardorum gente, profusis lacrymis percussoque pectore cum propheta Dominum deprecantes dicimus: Adjuva nos, Deus, salutaris noster, et propter honorem nominis tui libera nos (Ps. LXXVIII). Et rursum: Apprehende arma et scutum, et exsurge in adjutorium nostrum. Domine, judica nocentes nos, et expugna impugnantes nos (Ps. XXXIV). Etenim saepius bonitati tuae innotescere [Col. 0116C] videmur, licet nostras tribulationes, tamen et nunc luctu et gemitu referendum malorum pericula, quae ab eodem protervo rege passi sumus et ejus gente Langobardorum, magno cogente periculo, significandum statuimus [Lamb., Gent., studuimus].

Jam credimus, Christianissime et excellentissime fili, et spiritalis compater, omnia nobilitati tuae esse cognita, quomodo pacis foedera ab impio Haistulfo rege, et ejus gente dissipata sunt, et qualiter nihil juxta ut constituit et per vinculum sacramenti confirmatum est, valuimus impetrare, etiam quia nullum augmentum nobis factum est [b 1Kb] , potius autem post desolationem totius nostrae provinciae [c 1Kb] , et plura homicidia ab eadem gente perpetrata, etiam quod cum magnis lacrymis, et dolore cordis dicimus, agnoscas, [Col. 0116D] excellentissime fili, et spiritalis compater, in ipsis Januariarum Kalend. cunctus ejusdem Haistulfi Langobardorum regis exercitus e Tusciae partibus in hanc civitatem Romanam conjunxerunt, 92 et resederunt juxta portam [Lamb. et Gent. add. beati Petri [Col. 0117A] apostoli, atque portam] sancti Pancratii et Portuensem. Ipse vero Haistulfus cum aliis exercitibus conjunxit ex alia parte, et sua fixit tentoria juxta portam Salariam et caeteras portas, et nobis direxit dicens: Aperite mihi portam Salariam, et ingrediar civitatem, et tradite mihi pontificem vestrum, et habebo in vobis compassionem. Alioquin muros subvertens, uno vos gladio interficiam, et videam quis vos eruere possit a manibus meis.

Sed et Beneventani omnes generaliter in hanc Romanam urbem conjungentes resederunt juxta portam beati Pauli apostoli, et caeteras istius Romanae civitatis portas, et omnia extra urbem praedia longe lateque ferro et igne consumpserunt, domos omnes comburentes, pene ad fundamenta destruxerunt, ecclesias [Col. 0117B] Dei incenderunt, et sacratissimas sanctorum imagines in ignem projicientes, suis gladiis consumpserunt, et munera sancta, id est, corpus Domini nostri Jesu Christi, in suis contaminatis vasibus, quos folles vocant. miserunt, et cibo carnium copioso saturati, comedebant eadem munera. Velamina altarium ecclesiarum Dei, vel omnia ornamenta, quod nimis crudele dici est, auferentes, in propriis utilitatibus usi sunt. Servos Dei monachos, qui pro officio divino in monasteriis morabantur, plagis maximis tundentes, plures laniaverunt, et sanctimoniales feminas atque reclusas, quae ab infantia et pubertatis tempore pro Dei amore sese clausurae tradiderunt, abstrahentes cum magna crudelitate polluerunt; qui etiam et in ipsa contaminatione alias interficere visi sunt, et [Col. 0117C] omnes domos cultas beati Petri igni combusserunt, vel omnium Romanorum, ut dictum est, domos comburentes, extra urbem funditus destruxerunt, et omnia peculia abstulerunt, et vineas fere ad radices absciderunt; et neque domui sanctae nostrae Ecclesiae, neque cuiquam in hac Romana urbe commoranti spes vivendi remansit, quia, ut dictum est, omnia ferro et igne consumpserunt, et multos interfecerunt, sed et copiosam familiam beati Petri, et omnium Romanorum, tam viros quam mulieres, jugulaverunt, et alios plures captivos duxerunt. Nam et innocentes infantulos a mamillis 93 matrum suarum separantes, ipsasque vi polluentes interemerunt ipsi impii Langobardi, et tanta mala in hac Romana provincia fecerunt, quanta certe nec paganae gentes aliquando [Col. 0117D] perpetrarunt: quia etiam, si dici potest, et ipsi lapides nostras desolationes videntes ululant nobiscum. Quinquaginta et quinque dies hanc afflictam civitatem Romanam obsidentes, et ex omni parte circumdantes, [Col. 0118A] praelia fortissima die noctuque cum pessimo furore incessanter contra nos ad muros istius Romanae urbis commiserunt, et non deficiebant impugnantes nos, ut suae potestati, quod avertat Divinitas, subjiciens omnes uno gladio idem iniquus Haistulphus interimeret. Ita enim [Lamb. add. cum magno furore] exprobrantes nobis asserebant: Ecce circumdati estis a nobis, et non effugietis manus nostras. Veniant nunc Franci, et eruant vos de manibus nostris. Nam et civitatem Narniensem, quam beato Petro tua Christianitas concessit [a 2Kb] , abstulerunt, et aliquas civitates nostras comprehenderunt. Quamobrem afflicti vix potuimus per maximum ingenium marino itinere praesentes nostras litteras et missos ad tuam excellentissimam Christianitatem dirigere, quas et cum magnis [Col. 0118B] lacrymis scripsimus, qui etiam probante veritate dicimus, per unamquamque litteram lacrymas sanguine mistas exprimeremus, et utinam praestaret nobis Dominus ut qua hora nostram luctuosam exhortationem legeris, praesentia tua per omnem litteram sanguine plenae lacrymae fluerent.

Unde, fili excellentissime, et spiritalis compater, peto te, et tanquam praesentialiter assistens, provolutus terrae et tuis vestigiis me prosternens, cum divinis mysteriis conjuro coram Deo vivo 94 et vero, et ejus principe apostolorum beato Petro [b 1Kb] , ut sub nimia festinatione et maxima celeritate nobis subvenias, ne pereamus: quoniam post Dominum, in tuis manibus nostrum omnium Romanorum commisimus animas. Non nos derelinquas, sic non te [Col. 0118C] derelinquat Dominus in omnibus tuis actibus et operibus. Non nos spernas, sic non te spernat Dominus invocantem ejus potentiam. Ne elonges a nobis auxilium tuum, Christianissime fili, et spiritalis compater, sic non elonget Dominus auxilium suum, et protectionem a te tuaque gente, dum ingressi fueritis contra inimicos vestros ad dimicandum. Adjuva nos, et auxiliare nostri sub magna velocitate, Christianissime, sic adjutorium sumas a Deo omnipotente, qui te unxit super turbas populorum per institutionem beati Petri in regem. Occurre, occurre, fili, occurre et subveni nobis, antequam gladius inimicorum ad cor nostrum pertingat. Peto te, ne pereamus, ne quando dicant gentes quae in cuncto orbe terrarum sunt: Ubi est fiducia Romanorum, [Col. 0118D] quam post Dominum in regibus [Lamb. et Gent. add. et gente] Francorum habebant? Non nos patiaris perire, et ne moreris aut differas nobis solatiandum [ad solatia dandum]. Nec a tuo nos separes auxilio, [Col. 0119A] sic non sis alienus a regno Dei, et inseparatus a tua dulcissima conjuge, excellentissima regina, spiritali nostra commatre. Non nos amplius anxiari, et periclitari, atque in luctu et fletu perseverare permittas, bone excellentissime fili et spiritalis compater, sic non superveniat tibi luctus de tuis meisque dulcissimis filiis domno Carolo et Carolomanno [a 1Kb] excellentissimis regibus et patriciis. Non obdures aurem tuam ad audiendum nos, et ne avertas faciem tuam a nobis. Ne confundamur in nostris petitionibus, et ne periclitemur usque in finem. Sic non obduret Dominus aurem suam tuas ad exaudiendum preces, et ne avertat faciem suam a te, in illo futuri examinis die, quando cum beato Petro, et caeteris tuis apostolis ad judicandum sederit, omnem ordinem, omnem [Col. 0119B] sexum, omnemque potestatem humanam, et saeculum per ignem: dicaturque tibi, 95 quod avertat Divinitas: Nescio te, quia non auxiliatus es Dei Ecclesiae, et defendere minime procurasti ejus peculiarem populum periclitantem.

Audi me, fili, audi me, et subveni nobis. Ecce adest tempus salvandi nos, salva nos antequam pereamus, Christianissime rex. Quid enim melius, quidve elegantius aut egregius, quam periclitantes et in angustia positos salvare? Scriptum quippe est: Qui salvat, tanquam qui aedificat. Hinc enim praecipuus Isaias propheta ait: Subvenite oppresso. Omnes enim gentes quae circumquaque sunt positae, et ad vestram per Dei potentiam Francorum fortissimam gentem refugium fecerunt, salvae factae sunt; et si [Col. 0119C] omnibus gentibus auxilium impertire non differtis, et per vos salvae efficiuntur, multo amplius sanctam Dei Ecclesiam et ejus populum de inimicorum impugnatione debueratis liberare. O quanta fiducia in nostro inerat corde, quando vestrum mellifluum conspicere meruimus vultum, et in charitatis vinculo sumus alligati atque connexi, in magna quiete et securitate nos permanere. Sed dum a vobis sperabamus lucem videre, eruperunt tenebrae, et facta sunt novissima nostra pejora prioribus. Considera, fili, considera, et omnino percogita, per Deum vivum te conjuro, quoniam et nostra et omnis Romanorum populi animae post Deum, et ejus principem apostolorum in tua a Deo protecta excellentia et gente Francorum a Deo tibi commissa pendent, quia, ut [Col. 0119D] praelatum est, in gremio tuo nostras commisimus animas: et si perire, quod absit et avertat divina clementia, nos contigerit, perpende, obsecro, et omni modo perpensa, in cujus animam respiciat ad peccatum. Certe enim omnino crede, Christianissime, si nobis aliqua evenerit calamitas, quod absit, [Col. 0120A] periclitandi, tu de omnibus, a Deo protecte, dilectissime nobis, ante tribunal Dei eris redditurus rationem, cum omnibus tuis judicibus, quoniam, ut praelatatum est [Lamb., praelatum], nulli alio, nisi tantummodo tuae amantissimae excellentiae, vel dulcissimis filiis, et cunctae genti Francorum per Dei praeceptionem, et beati Petri, sanctam Dei Ecclesiam, et nostrum Romanorum reipublicae populum commisimus protegendum [b 1Kb] .

96 Ecce omnes nostros dolores, anxietates, atque angustias tuae a Deo protectae bonitati innotuimus. Tu vero, excellentissime fili, et spiritalis compater, age, et libera post Dominum in te confugientes, ut fructum bonum afferens in futuri examinis die merearis dicere: Domine meus princeps apostolorum [Col. 0120B] beate Petre, ecce ego clientulus tuus, cursum consummans, fidem tibi servans, Ecclesiam a superna clementia tibi commendatam de manibus persequentium defendens, liberavi, et assistens immaculatus coram te, offero tibi pueros quos mihi commisisti de manibus inimicorum eruendos, sospites atque incolumes existentes: tunc et in praesenti vita regni gubernacula tenens, etiam et in futuro saeculo cum Christo regnans, coelestium praemiorum gaudia adipisci merearis, audiens nimirum paternam desiderabilem vocem illam inquientis: Venite, benedicti Patris mei, percipite regnum quod vobis praeparatum est ab origine mundi (Matth. XXV). Incolumen excellentiam tuam superna gratia custodiat.


[c 1Kb] EMBOLUM.

[Col. 0120C] Opere namque [oportuneque] direximus ad vestram Christianissimam excellentiam praesentem nostrum missum Georgium reverendissimum fratrem et coepiscopum nostrum, atque Warneharium religiosum abbatem, missum vestrum, seu Thomaricum et Comitem [d 1Kb] [Lamb., Gent., Comitam], magnificos item missos nostros, qui vobis nostros omnes dolores et cunctas desolationes quas a Langobardorum gente et eorum protervo rege passi sumus et assidue patimur, vobis subtili enarratione, sicut propriis oculis viderunt, viva voce dicere debeant, quibus et omnibus tanquam nobismetipsis credere 97 lubeat Christianissima excellentia vestra, et nostram liberationem nimis festinanter procurare [Lamb., provocare]. Et conjuro te per Deum vivum et verum, [Col. 0120D] a Deo protecte fili, et spiritalis compater, ut nequaquam amplius discredas nostras afflictiones, et nullo modo neglectum ponatis ad liberandum nos, ne, quod absit, si amplius credere distuleris, et neglexeris nos eruendum, nobis, quod avertat Divinitas, irruat calamitas pereundi, et vobis pertineat ad magnum detrimentum, [Col. 0121A] et peccatum, atque condemnationem, in praesenti et aeterna vita: quia vobis animas omnium nostrum Romanorum tradimus; sed magis magisque, ut praelatum est, conjuramus te, a Deo servate excellentissime fili, et spiritalis compater, per Patrem, et Filium, et Spiritum sanctum, Trinitatem indivisam, ut nostras tribulationes, et angustias, atque dolores, et desolationes credere lubeatis sine qualibet ambiguitate, et nobis propter Deum subvenire, et ad liberandum nos de manibus Langobardorum inimicorum nostrorum nimis festinanter occurrere digneris, ut fructum afferens copiosum, victor, intercedente beato Petro, super omnes barbaras nationes efficiaris, et vitam aeternam possideas. Praefatus vero Warneharius abbas pro amore beati Petri loricam [Col. 0121B] se induens, per muros istius afflictae Romanae civitatis die noctuque vigilavit, et pro nostra omnium Romanorum defensione atque liberatione ut bonus athleta Christi, totis suis viribus decertavit.





X. 98 [a 1Kb] ITEM EPISTOLA TERTIA QUAM MISIT STEPHANUS PAPA AD DOMNUM REG. PIPPINUM, ET CAROLUM VEL CAROLOMANNUM, SEU OMNI GENERALITATI FRANCORUM. In nomine sancti Petri comprehensa, postquam per semetipsum jam dictus papa in Francia fuit, et secunda vice voluit adjutorium obtinere contra Langobardos.
(An. Dom. 755, Cod. Car. III, chron. 10.)

ARGUMENTUM.---Binis litteris modo allatis has dura urgente necessitate Stephanus adjungit nomine ipsius [Col. 0121C] principis apostolorum tribus regibus, et cuncto Francorum populo, indicium Urbis ad extremum miseriae. Suam Apostolus intercessionem apud Deum promittit, si domum suam ecclesiae totius fundamentum, et corpus suum ibi quiescens ab immanitate Langobardorum tueantur. Sanctissimam Virginem, sanctosque omnes una hortari regem et Francos, ut Romam ab oppressione sublevent. Maturato opus esse: suum nunquam patrocinium, si paruerint, iis defuturum: victorias antea relatas sibi referri acceptas: alienationem denique a regno Dei minitatur, nisi ocissime opus adeo necessarium aggrediantur.

[b 3Kb] Petrus vocatus apostolus a Jesu Christo Dei vivi [Col. 0122A] filio, qui ante omnia saecula cum Patre regnans in unitate Spiritus sancti, in ultimis temporibus pro nostra omnium salute incarnatus et homo factus, nos suo redemit pretioso sanguine per voluntatem paternae 99 gloriae, quemadmodum per sanctos suos destinavit prophetas in Scripturis sanctis, et per me, omnis Dei catholica et apostolica Romana Ecclesia, caput omnium ecclesiarum Dei, ipsius Redemptoris nostri sanguine super firmam fundata petram, atque ejusdem almae Ecclesiae Stephanus praesul, gratia pax et virtus ad eruendam eamdem sanctam Dei Ecclesiam et ejus Romanum populum mihi commissum de manibus persequentium, plenius ministretur a Domino Deo nostro, vobis viris excellentissimis Pippino, Carolo, et Carolomanno tribus regibus, atque [Col. 0122B] sanctissimis episcopis, abbatibus, presbyteris, vel cunctis religiosis monachis, verum etiam ducibus, comitibus et cunctis generalibus exercitibus et populo Franciae commorantibus.

Ego Petrus apostolus, dum a Christo Dei vivi Filio vocatus sum supernae clementiae arbitrio, illuminator ab ejus potentia totius mundi sum praeordinatus, ipso Domino Deo nostro confirmante: Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII). Et iterum: Accipite Spiritum sanctum: quorum remiseritis peccata, remittuntur eis (Joan. XXI), et mihi suo exiguo servo et vocato apostolo, singillatim suas commendavit oves cum ait: Pasce oves meas, pasce agnos [Col. 0122C] meos. Et rursum: Tu es Petrus et super hanc petram aedificabo Ecclesiam meam, et portae inferi non praevalebunt adversus eam, et tibi dabo claves regni coelorum; quaecunque ligaveris super terram, erunt ligata et in coelis, et quaecunque solveris super terram, erunt soluta et in coelis [c 1Kb] (Matth. XVI). Quamobrem omnes, qui meam audientes impleverunt praedicationem, profecto credant sua in hoc mundo, Dei praeceptione, relaxari peccata, et mundi atque sine macula in illam progredientur vitam; etenim quia [Cent., quibus] illuminatio Spiritus sancti in vestris refulsit praefulgidis cordibus, 100 vosque amatores effecti estis sanctae [Col. 0123A] et unicae Trinitatis per susceptum Evangelicae praedicationis verbum: profecto in hac apostolica Dei Romana Ecclesia nobis commissa, vestra futurae retributionis spes tenetur adnexa: ideoque ego apostolus Dei Petrus, qui vos adoptivos habeo filios, ad defendendum de manibus adversariorum hanc Romanam civitatem, et populum mihi a Deo commissum, seu et domum, ubi secundum carnem requiesco, [a 2Kb] de contaminatione gentium eruendam, vestram [b 1Kb] omnium dilectionem provocans adhortor, et ad liberandam Ecclesiam Dei mihi a divina potentia commendatam, omnino protestans admoneo pro eo quod maximas afflictiones et oppressiones a pessima Langobardorum gente patiuntur.

Nequaquam aliter teneatis, amantissimi, sed pro [Col. 0123B] certo confidite, per memetipsum, tanquam in carne coram vobis vivus assisterem, per hanc adhortationem validis constringimus, atque obligamus adjurationibus [c 1Kb] : quia secundum promissionem, quam ab eodem Domino Deo et redemptore nostro accepimus, peculiares inter omnes gentes, vos omnes Francorum populum habemus. Itaque protestor et admoneo, tanquam in aenigmate, et firma obligatione conjuro vos Christianissimos reges, Pippinum, Carolum et Carolomannum, atque omnes sacerdotes, episcopos, abbates, presbyteros, vel universos religiosos monachos, vel cunctos judices: 101 item duces, comites, et cunctum Francorum regni populum, et tanquam praesentaliter in carne vivus assistens coram vobis, ego apostolus Dei Petrus: ita firmiter credite vobis [Col. 0123C] adhortationis alloqui verba [d 1Kb] , quia etsi carnaliter desum, spiritualiter autem a vobis non desim; quoniam scriptum est: Qui suscipit prophetam in nomine prophetae, mercedem suscipit prophetae.

Sed et domina nostra Dei genetrix semper virgo Maria, nobiscum vos magnis obligationibus adjurans protestatur, atque admonet, et jubet, sicut simul etiam throni, atque dominationes, et cunctus coelestis [Col. 0124A] militiae exercitus, nec non et martyres atque confessores Christi, et omnes omnino Deo placentes, et hi nobiscum adhortantes, conjurantes protestantur quatenus doleat vobis pro civitate ista Romana, nobis a Domino Deo commissa, et ovibus Dominicis in ea commorantibus, nec non et pro sancta Dei Ecclesia mihi a Domino commendata; et defendite atque liberate eam sub nimia festinatione de manibus persequentium Langobardorum, ne, quod absit, corpus meum, quod pro Domino Jesu Christo tormenta perpessum est, et domus mea, ubi per Dei praeceptionem requiescit, ab eis contaminentur, et populus meus peculiaris lanietur amplius, nec trucidentur ab ipsa Langobardorum gente, qui tanto flagitio perjurii rei [Gent., per jurii regi] existunt, et transgressores [Col. 0124B] divinarum Scripturarum probantur. Praestate ergo populo meo Romano, mihi a Deo commisso in hac vita fratribus vestris, Domino cooperante, praesidia totis vestris viribus, ut ego Petrus vocatus Dei apostolus, in hac vita et in die futuri examinis, vobis alterna impendens patrocinia, in regno Dei lucidissima ac praeclara vobis praeparentur [Lamb., praeparem] tabernacula, atque praemia aeternae retributionis, et infinita paradisi gaudia vobis pollicens adinvicem [Id., ad vicem] tribuam, dummodo meam Romanam civitatem, et populum meum peculiarem, fratres vestros Romanos, de manibus iniquorum Langobardorum nimis velociter defenderitis [e 2Kb] .

102 Currite, currite, per Deum vivum et verum [Col. 0124C] vos adhortor et protestor; currite et subvenite antequam fons vivus unde satiati et renati estis arescat; antequam ipsa modica favilla de flagrantissima flamma remanens, ex qua vestram lucem cognovistis, exstinguatur: antequam mater vestra spiritalis, sancta Dei Ecclesia, in qua vitam speratis percipere aeternam, humilietur, invadatur, et ab impiis involetur [Gent., violetur] atque contaminetur. [Col. 0125A] Protestor vos, dilectissimi filii mei adoptivi, per gratiam Spiritus sancti protestor, et nimis coram Deo terribili creatore omnium, adhortor atque admoneo, ego apostolus Dei Petrus, et una mecum sancta Dei catholica et apostolica Ecclesia, quam mihi Dominus commisit, ne patiamini perire hanc civitatem Romanam, in qua corpus meum constituit Dominus, quam et mihi commendavit, et fundamentum fidei constituit; liberate eam, et ejus Romanum populum, fratres vestros, et nequaquam invadi permittatis a gente Langobardorum. Sic non sint invasae provinciae et possessiones vestrae a gentibus quas ignoratis, non separemini [Gent., separer] a populo meo Romano; sic non sitis alieni aut separati a regno Dei et vita aeterna; quidquid enim poscetis a me, subveniam [Col. 0125B] vobis videlicet, et patrocinium impendam; subvenite populo meo Romano fratribus vestris, et perfectius decertate, atque finem imponite ad liberandum eos. Nullus enim accipit coronam, qui non [Lamb., Gent., nisi qui] legitime decertaverit, et vos decertate fortiter pro liberatione sanctae Dei Ecclesiae, ne in aeternum pereatis.

Conjuro vos, conjuro, ut praefatum est, dilectissimi, per Deum vivum, et omnino protestor, minime permittatis hanc civitatem meam Romanam et in ea habitantem populum amplius a gente 103 Langobardorum laniari, ne lanientur [a 1Kb] et crucientur corpora, et animae vestrae in aeterno atque inexstinguibili tartareo igne cum diabolo et ejus pestiferis angelis, et ne dispergantur amplius oves Dominici gregis mihi [Col. 0125C] a Deo commissi, videlicet populus Romanus, sic non vos dispergat et projiciat Dominus, sicut Israeliticus populus dispersus est; declaratum quippe est, quod super omnes gentes quae sub coelo sunt, vestra Francorum gens, prona mihi apostolo Dei Petro exstitit, et ideo Ecclesiam, quam mihi Dominus tradidit, vobis per manus vicarii mei commendavi ad liberandum de manibus inimicorum. Firmissime enim tenete, quod ego servus Dei, vocatus apostolus, in omnibus vestris necessitatibus, dummodo precati estis, auxiliatus sum, et victoriam per Dei virtutem, vobis de inimicis vestris tribui, et in ante attribuam nihilominus credite, si ad liberandum hanc meam civitatem Romanam nimis velociter occurreritis. Mementote [Col. 0125D] et hoc, quomodo et inimicos sanctae Dei Ecclesiae, dum contra vos praelium ingruerunt [Bar., incoeperunt], a vobis, qui parvo numero contra eos fuistis, prosternere [Id., prosterni] feci [b 1Kb] ; pro quo decertate hanc meam velociter adimplere admonitionem, ut perfectius meum adipisci mereamini auxilium per gratiam, quae data est mihi a Christo Domino Deo nostro.

Ecce, filii charissimi, praedicans admonui vos, si obedieritis velociter, erit vobis pertingens ad magnam [Col. 0126A] mercedem, et meis suffragiis adjuvati [adjuti], et in praesenti vita omnes vestros inimicos superantes, et longaevi persistentes bona terrae comedetis, et aeterna procul dubio fruemini vita. Sin autem, quod non credimus, et aliquam posueritis moram aut adinventionem, minime velociter hanc nostram implendam adhortationem, ad liberandam hanc meam civitatem Romanam et populum in ea commorantem, et sanctam Dei apostolicam Ecclesiam mihi a Domino commissam, simul et ejus praesulem, sciatis vos ex auctoritate sanctae et unicae Trinitatis, per gratiam apostolatus, quae data est mihi a Christo 104 Domino, vos alienari pro transgressione nostrae adhortationis a regno Dei, et vita aeterna [c 1Kb] . Sed Deus et Dominus noster Jesus Christus, qui nos suo pretioso redimens [Col. 0126B] sanguine ad lucem perduxit veritatis, nos quoque [Gent., nosque] praedicatores et illuminatores totius mundi constituit, det vobis ea sapere, ea intelligere, eaque disponere nimis velociter, ut celerius hanc civitatem Romanam, et omnem populum, seu sanctam Dei Ecclesiam mihi a Domino commissam, ad eruendum occurratis, quatenus misericorditer, sicut fidelibus suae provinciae, meis pro vobis intervenientibus suffragiis, et in praesenti vita longaevos, sospites et victores conservare jubeat, et venturo in saeculo dona suae remunerationis faciat multiplicius promereri, cum sanctis et electis suis. Bene valete.





XI. 105 ITEM EPISTOLA EJUSDEM AD DOMNUM PIPPINUM REGEM PER FOLRADUM CAPELLANUM, GEORGIUM EPISC. ET JOANNEM SACELLARIUM, POST MORTEM [d 1Kb] AISTULFI DIRECTA, In qua continentur gratiarum actiones et benedictiones uberrimae pro victoria et restitutione sanctae Dei Ecclesiae, poscens ea quae deerant restituenda.
(An. Dom. 756, Cod. Car. VIII, chron. 11.)
[Col. 0126C]

ARGUMENTUM.---Gaudio exsultans immensas agit gratias Pippino. Matrem omnium Ecclesiarum Dei, et fundamentum fidei catholicae Romanam Ecclesiam, quae anno praeterito moerebat, nunc gaudere exaltatam ab eo novo Moyse atque Davide: se cuicunque Romam advenienti ex universo orbe tantam ejus gloriam enarrare: civitates nonnullas, et loca quaedam perfectae donationi deesse, quarum data non erat possessio sanctae sedi, orat ut perficiat. Aistulphum anno post obsidionem Urbis [Col. 0126D] divino ictu percussum: Desiderium elevatum esse, qui sacramento erat pollicitus Fulrado se reliquas civitates, id est Faventiam, Imolam, Ferrariam, Ausimum, Anconam, Humanam, et Bononiam cum finibus et territoriis quantocius redditurum sanctae sedi, cui nihilominus jubere regem cupit, ut servet promissa. Beneventanos et Spoletanos se eidem commendare. Agendum modo de catholica religione contra Graecam impietatem vindicanda. De colloquio cum Silentiario imperiali misso vult fieri certior. Ut Georgium episcopum et Joannem saccellarium missos suos harum latores [Col. 0127A] cum Nomentano episcopo Wilhario remittat, precatur. Ab Optato quoque abbate Cassinensi desiderari suos monachos, qui cum Carolomanno profecti erant.

[a 1Kb] Domno excellentissimo filio et nostro spiritali compatri Pippino regi Francorum et patricio Romanorum, Stephanus papa.

Explere lingua, excellentissime fili, non valemus, quantum tuo opere, tua vita delectamur; facta quippe diebus nostris virtute divina [b 1Kb] miracula vidimus, quod per excellentiam tuam sancta omnium Ecclesiarum Dei mater et caput, fundamentum fidei Christianae, Romana Ecclesia, quae valde ab hostium impugnatione [c 1Kb] periculorum impugnationibus lamentabatur, magna nunc gaudii soliditate nimirum est translata [Col. 0127B] atque confirmata, et moerentes Christianorum animae tuo fortissimo praesidio maxime sunt 106 relevatae laetitia; pro quo in vestro opere, et nostra exsultatione libet cum angelis exclamare: Gloria in excelsis Deo, et in terra pax hominibus bonae voluntatis (Luc. II) [d 2Kb] . Et quia elapso anno, isto in tempore, valde ab hostium depopulosa impugnatione sauciati, et ultra citraque circumdati affligebamur [e 2Kb] , nunc autem tuo potentissimo auxilio erepti ab imminentibus periculis, immenso exsultamus gaudio, et benedicentes nomen Domini cum psalmographo, consona dicimus voce: Haec est immutatio dexterae Altissimi (Ps. LXXVI). Et rursum: Ad vesperum demorabitur fletus, et ad matutinum laetitia (Psal. XXIX). Cujus enim vel saxeum pectus tam benigno opere a tua praeclara bonitate [Col. 0127C] peracto cognitoque, non statim in omnipotentis Dei laudibus, atque in tuae excellentiae amorem mollescat? Haec me, fateor, excellentissime fili, et spiritalis compater, quae per te mirabiliter facta sunt, saepe convenientibus ex universo orbe terrarum nationibus, [Col. 0128A] dicere, saepe cum eis pariter admirari delectat, et extensa voce mellifluae tuae excellentiae laudes persolvere indeficienter, haec me plerumque etiam in momento horarum excitant indeflexibili oculo pro immensa bonitatis tuae, et universae gentis Francorum sospitate omnipotenti Deo fundere preces. Denique, amantissime, et a Deo inspirate 107 victor felix, et divina providentia fortissime rex, qualiter beatus Petrus apostolorum princeps tuae devotionis affectum, quem pro ejus causa decertans adhibuisti, susceperit, ipsa cunctis liquido vita vestra testatur; scriptum quippe [Lamb. add. est], vota justorum placabilia (Prov. XV). Libet quippe omnino, excellentissime fili, tuae bonitati magnas gratiarum persolvere laudes, et nomen Domini pro tam [Col. 0128B] maxima benignitate glorificantes, exhilarata voce canere: Benedictus Dominus Deus Israel, quia visitans plebem suam, et redemptionem facere (Luc. I), cupiens populo suo suscitavit te nobis, Christianissime victor [Lamb. add. rex], nostris diebus fortissimum liberatorem. Quid enim aliud quam novum te dixerim Moysen, et praefulgidum asseram David regem, quoniam quemadmodum illi ab oppressionibus allophylorum populum Dei liberaverunt; ita quoque tu, benedicte a Deo victor, fortissime rex, tuo certamine Ecclesiam Dei et ejus afflictum populum ab hostium impugnatione eruere studuisti.

Benedictus es, eximie fili, a Deo excelso, qui fecit coelum et terram; et benedictus Deus, quo protegente, hostes in manibus tuis sunt: benedicat tibi [Col. 0128C] Dominus pulchritudo justitiae, et tuos amantissimos natos, meosque spiritales filios, domnum Carolum et Carolomannum, a Deo institutos reges Francorum et patricios Romanorum, cum Christianissima eorum matre, excellentissima regina, dulcissimaque conjuge, [Col. 0129A] fidele Dei, spiritali nostra commatre, tueatur, et in omnibus protegat; dilatet Deus semen vestrum, et benedicat in aeternum, atque solium regni fruendum perenniter concedat, et universam gentem Francorum sub vestra ditione permanentem illaesam custodiat.

Vale in Domino, rex benignissime, quia per te sanctae Dei Ecclesiae inimici humiliati sunt, et magna laetitia ipsa sancta Dei 108 Ecclesia est relevata, et ejus peculiaris populus jucundatur, et per te benedictus dicitur, pro quo et ejus benedictio super te plenius est effusa, gaudium enim uberrimum in universum orbem terrarum intulisti; magna sunt haec, et omnipotentis Dei laudibus tribuenda, sed inter haec misericordissimi Dei nostri clementiam indesinenter petimus, ut coelesti sui regni gaudia vobis tribuat [Col. 0129B] vicissitudine [a 1Kb] .

Quapropter cum magna fiducia, tanquam praesentialiter, coram tuo mellifluo consistens aspectu flexis genibus petens peto te, et omnino coram Deo vivo deprecor, ut jubeas [Lamb. hic et infra, lubeas] firmiter in hoc bono opere, sicut certe confidimus, usque in finem permanere pro sanctae Dei Ecclesiae perfecta exsultatione, et ejus populi deliberatione [Id., liberatione] et integra securitate, et plenariam justitiam eisdem [Lamb., Gent., eidem] Dei Ecclesiae tribuere digneris, atque optimum et velocem finem, in causa fautoris tui beati Petri, adhibere jubeas, ut civitates reliquas, quae sub unius dominii ditione erant connexae, atque constitutos [Lamb., Gent., constitutae] fines, territoria, etiam loca, et saltora, in [Col. 0129C] integro matri tuae spiritali sanctae Ecclesiae praecipiatis [Col. 0130A] [b 1Kb] , ut populus Dei, quem a manibus inimicorum redemisti, in magna securitate et delectatione, tuo auxilio adjutus vivere valeat; quoniam et filius noster Deo amabilis Folradus, fidelis vester, omnia conspiciens satisfactus est [Bar. et Cent., satis testatus est], quod nequaquam ipse populus vivere possit extra eorum fines et territoria atque possessiones, absque civitatibus illis, quae semper cum eis sub unius dominii ditione erant connexae [c 2Kb] ; peto te, fili, peto te coram Deo vivo, et fortiter 109 conjuro, spiritalis compater, ut in hoc bono opere perfectius maneas, et non hominum blandimentis aut suasionibus vel promissionibus, quod absit, faveas, et in aliam declines partem, sed magis vere timens Deum, omnia quae beato Petro sub jurejurando promisisti [Col. 0130B] adimplere jubeas, et, sicut coepisti, plenariam justitiam illi impertire.

Etenim tyrannus ille, sequax diaboli, Aistulphus, devorator sanguinum Christianorum, ecclesiarum Dei destructor, divino ictu percussus est, et in inferni voraginem demersus, in ipsis quippe diebus, quibus [Id. add. ad] hanc Romanam urbem devastandam profectus est, post annui [Gent., anni] spatii circulum, ita divino mucrone percussus est, ut profecto in eo tempore, quo fidem suam tentans [Lamb., temerans] diversa piaculi scelera perpetratus est, in eo et suam impiam finiret vitam [d 1Kb] . Nunc autem, Dei providentia, per manus sui principis apostolorum beati Petri simul et per tuum fortissimum brachium, praecurrente industria Deo [e 1Kb] amabilis [Col. 0130C] viri Folradi [f 2Kb] , tui fidelis, nostri dilecti filii, ordinatus [Col. 0131A] est rex super gentem Langobardorum Desiderius, vir mitissimus, et in praesentia ipsius Folradi sub jurejurando pollicitus est restituendum beato Petro civitates reliquas, Faventiam, Imolam, et Ferrariam [a 1Kb] cum eorum 110 finibus, simul et jam [Lamb. etiam], et saltora, et omnia territoria. Nec non et Ausimum, Anconam, et Humanam civitates cum eorum territoriis, et postmodum per Garinodum ducem et Grimoaldum nobis reddendum spopondit civitatem Bonam [Lamb., Bononiam] cum finibus ejus, et in pacis quiete cum eadem Dei Ecclesia, et nostro populo semper mansurum professus est, atque fidelem erga a Deo protectum regnum vestrum esse testatus est; et petiit nos, quatenus bonitatem tuam deprecaremur, ut cum eo et cuncta gente Langobardorum [Col. 0131B] magnam pacis concordiam confirmare jubeas.

Nam et Spoletini ducatus generalitas per manus beati Petri et tuum fortissimum brachium, constituerunt sibi ducem [b 1Kb] , et tam ipsi Spoletani quamque etiam Beneventani, omnes se commendare per nos a Deo servatae excellentiae tuae cupiunt, et imminent anhelantius in hoc deprecando bonitatem tuam. Unde petimus te, excellentissime fili et spiritalis compater, ut si praedictus Desiderius, quemadmodum spopondit, justitiam sanctae Dei Ecclesiae suae [Ap. Lamb. et Gent. deest suae], reipublicae Romanorum, beato Petro protectori tuo plenius restituere, et in pacis quiete cum Ecclesia Dei, et nostro populo sicut in pactibus [pactis, Bar., partibus] a tua bonitate confirmatis [Col. 0131C] continetur, permanserit cum universa sua gente, jubeas in id quod petiit tuas a Deo inspiratas [Col. 0132A] aures inclinare; hoc interea anhelantius, ut nimis velociter, eidem Desiderio regi, obtestando, admonendo etiam, et praecipiendo, dirigere jubeas, ut reliquas civitates, loca, fines, et territoria, atque patrimonia, et saltora, 111 in integro suae Ecclesiae reddere debeat, et tale fundamentum et optimum finem in causa ejus imponere jubeas, ut, auxiliante Domino, ipsa sancta Dei Ecclesia secura maneat, usque in finem saeculi, ut plenaria justitia a justo judice Domino Deo nostro, et memoriale nomen tibi in saecula maneat, vel etiam cunctae Christo protectae genti vestrae Francorum [c 1Kb] .

Inspiratus autem a Deo nimis festinanter causam sanctae Ecclesiae perficies; quia sunt aliae canonicae causae, quas perficere debeamus, pertinentes ad [Col. 0132B] magnam regni tui laudem, et magnam animae tuae vel cunctae gentis Francorum immensam mercedem; et hoc obnixe postulamus praecelsam bonitatem tuam, ut inspiratus a Deo et ejus principe apostolorum beato Petro, ita disponere jubeas de parte Graecorum, ut fides sancta catholica et apostolica per te integra et inconcussa permaneat in aeternum, et sancta Dei Ecclesia, sicut ab aliis, et ab eorum pestifera malitia liberetur, et secura reddatur [d 1Kb] , atque omnia proprietatis suae percipiat [e 2Kb] ; unde pro animae vestrae salute, indefessa luminariorum concinnatio Dei Ecclesiis permaneat, et esuries pauperum egenorum vel peregrinorum nihilominus resecetur [f 1Kb] , et ad veram saturitatem perveniant.

112 Qualiter autem cum Silentiario locuti fueritis, [Col. 0132C] vel quomodo eum tua bonitas absolverit, una cum exemplari litterarum, quas ei dederitis [g 1Kb] , nos certiores [Col. 0133A] reddite, ut sciamus qualiter in communi concordia agamus, sicut inter nos et Folradum, Deo amabilem, constitit. Ipse vero dilectus filius noster Fotradus in omnibus causis juxta tuam praeceptionem peregit, et maximas gratias illi egimus pro suo certamine, qui videlicet ad vos revertens, omnia qualiter acta sunt, bonitati vestrae intimabit; praesentes vero fidelissimos nostros, id est, Georgium reverentissimum ac sanctissimum fratrem, et coepiscopum nostrum, atque Joannem regionarium, nostrumque sacellarium, petimus, ut hilariori suscipiens vultu, in omnibus acceptare jubeas, et quidquid nostra vice bonitati tuae locuti fuerint, eis in omnibus credere digneris, atque cum effectu causae et laetabundis nuntiis ad nos remeandos absolvere jubeas. Nam et [Col. 0133B] hoc obsecramus bonitatem tuam, ut nimis celeriter ad nos conjungendum [Bar. et Cent., commigrandum] absolvere praecipias reverendissimum fratrem, et coepiscopum nostrum Wicharium [a 1Kb] .

Omnipotens autem Deus in cunctis actibus tuis, excellentissime victor rex, suae dextrae extensione [Col. 0134A] te protegat, tibique et praesentis vitae prospera et post multorum annorum curricula gaudia aeterna concedat, faciatque cum tua dulcissima conjuge, excellentissima regina, spiritali nostra commatre, et vestris meisque dulcissimis filiis maximo gaudio jucundari, et regni vestri gubernacula a Deo vobis concessa perfrui, et qui in praesenti vita regni potestatem tenetis, et jam [Lamb., etiam] futuro in saeculo cum Christo in aeternum regnetis, promerentes illam Dominicam promissionem audire: Venite, benedicti Patris mei (Matth. XXV); 113 pro eo quod certamen bonum certati estis, cursum consummastis, fidem servastis. Sumite positas vobis coronas, et accipite regnum vobis ab origine mundi praeparatum. Nam et ex hoc praecelsae, et a Deo custoditae [Col. 0134B] excellentiae vestrae innotescimus, quia petiit nobis Optatus religiosus abbas vestri monasterii [b 1Kb] sancti Benedicti pro monachis suis, qui cum tuo germano [c 2Kb] profecti sunt, ut eos absolvere jubeas, sed qualiter tua fuerit voluntas, ita de eis exponere jubeas. Incolumem excellentiam tuam gratia superna custodiat.





114 DE S. PAULI I EPISTOLIS UNA ET TRIGINTA DISCURSUS PRAEVIUS.
[Col. 0133]

[Col. 0133C] 1. Postquam Stephanus II obiit supremum diem VII Kalendas Maias, anno 757, Paulus diaconus et in Dei nomine electus sanctae sedis apostolicae, ut est in titulo primae epistolae hujus pontificis ad Pippinum (Cod. Car. 12, al. 13) Petri cathedram tenuit (nullo antea exemplo succedens fratri suo) per annos decem et mensem, a die videlicet consecrationis 29 Maii ad 28 Junii anni 767. Causa dilatae ordinationis fuit brevissimum schisma, quod cleri pars melior compressit. Aequum sane erat ut ei frater succederet, per quem sanctae sedis ditio tantum habuit incrementum. Verum ut dignitate, ita et laboribus fratrem imitaretur oportuit. Non enim Desiderius rex Langobardorum diu amicitiam Romanorum coluit. Praeterea ingens ex Graecia metus quiescere Ecclesiam non permisit. Copronymus quippe expergefactus, ubi exarchatum et Pentapolim, provincias e manibus Langobardorum ereptas, in Romanae Ecclesiae potestatem venisse audiit, armis atque insidiis non modo eas [Col. 0133D] provincias, sed etiam Romanam, Urbemque ipsam vexare non destitit. Quamobrem intestinis fere incommodis exterisque assidue laborans, vitam ante deseruit, quam sibi subditisque populis tranquillitatem afferret. Omnia haec patent ex litteris quae mox sequentur. Antea tamen nonnihil dicam necesse est [Col. 0134C] de iisdem in genere: ut ubi singulas recensuero, nec mihi earum sententia varia, et multiplex molestiam ingerat.

II. Quas hucusque epistolas vidimus, majori ex parte ediderant in lucem Flaccius ac socii Centuriatores anno 1564, atque eorum maximus adversarius card. Baronius in Annalibus Ecclesiaticis: utramque videlicet Gregorii III, Zachariae unicam, et quatuor Stephani II (7, 8, 10, 11, al. 9, 4, 3, 8, Cod. Car.); 9, al. 6, utpote praecedenti perquam similem omittentes; 4, 5, 6, al. 10, 11 et 7 nequaquam cognitis. Secus est de Pauli epistolis 31. Nam Centuriatores (Cent. VIII, cap. 10) totidem se accepisse gloriantur: unde autem, silent. Et quanquam sola earumdem argumenta proferant, audacissimis in suis commentariis patefaciunt se illas integras inspexisse. Namque aiunt, exempli gratia, quod Paulus »Petrum substituit interpellatorem pro victoria adversus hostes, in epistola 115 ad Pippinum tertia, et nona« [Col. 0134D] (Cod. Car. 35, 33, al. 43, 30), quae minime eruuntur ex argumentis. Praeterea ex epistola 12 quae falso tribuitur Paulo, cum spectet ad Adrianum (Cod. Car. 60, al. 73), ut ostendam suo loco, eruditorum omnium recentiorum incuriam patefaciens, haec proferunt: »Pro regno amplificando in epistola 12 ad Pippinum: [Col. 0135A] Ut ipse princeps apostolorum pro vobis intercedat ante Domini Dei nostri majestatem, ut amplius vestrum dilatet regnum, et victorias tribuat.« Mitto reliqua eorum putida commenta; haec enim satis superque probant eos prae manibus habuisse integras Pauli litteras. Non ita contigit Baronio, qui ingenue rem fatetur (an. 767, n. 1) de 31 Pauli epistolis: »Quarum, aiens, duntaxat argumenta summatim praestricta et recensita vidimus a Panvino in vitis Romanorum pontificum, easque integras haberi in Vaticana bibliotheca testatur: verum easdem diu quaesitas minime invenire valuimus, ut eas vel furto vel alio aliquo modo inde sublatas existimemus. Caeterum nihil est, quod ejus fides possit in suspicionem adduci, cum et earumdem totidem numero argumenta pariter recitent novatores (Cent. VIII, p. 725) qui pertaesi prolixitatem atque multiplicitatem pariter, sed magis veritatem, non ipsas integras, sed ipsarum argumenta tantummodo edidere«.

[Col. 0135B] III. Hunc Baronii locum Gretserus transtulit in suam praefationem ad Codicem Carolinum; at quia Baronii diligentiam fugit ejusmodi argumentorum vera indoles, et Gretseri de iisdem sententia lucis indiget, operae pretium me facturum puto, si hanc historiae partem explanavero. Onuphrius Panvinius de Romana historia profanaque omni eruditione optime meritus usque ad annum 1553 ad ecclesiasticas res animum non converterat. Tum vero Marcelli Cervini Cardinalis suasu hujusmodi studiis totum se dedit, brevique octo annorum spatio nonnulla in lucem edidit de pontificibus et cardinalibus: praecipue vero conscribendis effuse Vitis eorumdem, quas a Baronio laudari vidimus, operam navavit. Suimet testis ipse est in editione historiae pontificum Platinae Venetiis apud Michaelem Tramezinum anno 1562. Etenim in nuncupatoria ad Pium IV epistola, quam dederat praecedenti anno, cum praelo commisit ejusdem Platinae historiam cum suis notis, et additionibus: »Donec ederem, inquit, ea quae ego maxima [Col. 0135C] jam ex parte eodem argumento conscripsi.« Et initio suae additionis ad lectorem: »Librum ipsum longe locupletissimum accuratissima diligentia jam magna ex parte concinnavi, quo Romanorum pontificum et cardinalium, quorum 116 memoria exstat, Vitas effuse scripsi; atqui cum res magni et difficilis negotii sit, non ita facile, quanquam jamdiu multumque in eo elaboraverim, confici potuit.« Quam recte arduum negotium exaggeret, inde discimus, quod morte admodum immatura praeventus anno 1568, tantum opus non confecerat. Exstat illud hodie pluribus voluminibus comprehensum in biblioth. Vat. (Cod. n. 6104), quo est collatum ex dono P. Ciaconii die 25 Septembris an. 1592, ut praefixa operi memoria docet, et a sancto Gregorio Magno exordium ducit.

IV. In tertio ejus volumine (fol. 1125) ubi agitur de Pauli gestis, pauca haec visuntur: »Scripsit Paulus epistolas plures ad Pippinum et Carolomannum [Col. 0135D] reges, ad exercitum Francorum, et ad alios quosdam, ex quibus una et triginta in bibliotheca Vaticana exstant, quarum brevissima argumenta adjiciam.« Mox sequuntur singularum argumenta »summatim praestricta, et recensita,« quae vidit Baronius sanctae Romanae Ecclesiae tum bibliothecarius a Clemente VIII designatus: quare cum octavum Annalium volumen anno 1599 evulgavit, in quo agit de Pauli rebus gestis, Panvinii etiam mss. codices accesserant ad eam »magnam rerum copiam,« quam se congessisse aiebat in nuncupatoria Tom. I ad Sixtum V an. 1588, »tanquam in aliquam cellam penariam, praesertim contra novatores nostri temporis pro sacrarum traditionum antiquitate ac sanctae Romanae catholicae Ecclesiae potestate.« Duo autem doctissimi scriptoris diligentiam fugisse videntur: bibliothecae Vaticanae veteris conditio et Panvinianae illorum argumentorum recensionis causae.

V. Ad bibliothecam quod attinet, hanc instrui coeptam [Col. 0136A] a Nicolao V Sixtus IV perfecit, Panvinio eodem teste in hujus Vita, quae prima est ex adjunctis ad Platinam: »Bibliothecam Palatinam, ait, in Vaticanam toto terrarum orbe celebrem, Platina praefecto, advectisque ex omni Europa libris, construxit, certosque proventus, unde custodes et librarii Graeci, Latini, et Hebraici menstrua salaria, quibus ali possent, haberent, librique emerentur, assignavit: opus omnium praeclarissimum et pontifice maximo dignum.« At perpetuae librorum in bibliotheca permanentiae eum prospexisse non constat, quemadmodum post annos plusquam centum Sixtus V bibliothecae novae, et loco et librorum congerie longe praestantiori, atque antiqua illa celebriori consuluit. Ea propter Panvinius idem alibi (Cod. Vat. n. 3924) catalogos librorum descripsit, qui ab Innocentii VIII temporibus in bibliotheca erant, at suo aevo nequaquam reperiebantur. Inter hujusmodi libros codicesve a bibliotheca Palatina ereptos Pauli litteras haud [Col. 0136B] numerari 117 video. Quin etiam Panvinio ex eodem disco, in bibliotheca Vaticana esse, et cum Pauli Vitam scriptis mandabat, et cum Adriani res gestas enarrabat, ante annum videlicet 1561. Eo siquidem anno, ut supra vidimus, fatebatur Pio IV et lectores admonebat, se maxima ex parte pontificiam historiam confecisse. Cumque haec per decem fere saecula excurrere deberet a sexti nonagesimo, Gregorii Magni primo ad sextum decimum jam provectum, quo is florebat; ne duo quidem saecula maximam operis partem ab eo vocari nec dici, nec cogitari potest; neque enim fas est mendacii tantum virum arguere, aut hebes adeo ingenium illi tribuere, ut lente admodum graderetur longo suscepto itinere. Itaque pro certo haberi debet, pontificias eas litteras in bibliotheca Vaticana seu Palatina exstitisse ante annum 1561. Inde autem quid de iis evenerit triginta illis annis, qui 1592 praecesserunt, cum Vaticana bibliotheca nova opus illud Panvinii adepta est, ac quomodo perierint, divinandum aliis relinquo.

[Col. 0136C] VI. Equidem Panvinianae recensionis causas aperiam, quas praeteriisse aiebam Annalium Ecclesiae principem. Anno 1564 in lucem prodiit Centuria illa VIII, cujus capite 10 et Pauli epistolarum 31 et Adriani 44 argumenta eadem perleguntur quae habet historia Panviniana. Ne verbum quidem mutatum videre est, praeterquam in earumdem indicatione, quam rem data opera esse factam nemo non dixerit. Et sane; »Scripsit, inquiunt, Paulus epistolas plures ad Pippinum, ad Carolomannum, et ad exercitum Francorum, et ad alios quosdam: unam et triginta mss. accepimus.« Ista si conferas cum iis quae supra afferebam ex Panvinio, detractum videbis reges, ignota nobis ex causa; et pro, in Biblioth. Vat. exstant, dictum accepimus. Perinde est de Adriani epistolis: Ubi enim Panvinius (fol. 1156) scripsit: »Exstant in biblioth. Vat. 44 ejus epistolae ad Carolum regem scriptae, quarum argumenta indicare operae pretium erit,« Magdeburgenses aiunt: »Accepimus [Col. 0136D] ejus 44 epistolas mss. ad Carolum, quarum argumenta indicare operae pretium duximus.« Quis vero hinc non videt, male feriatum aliquem fortasse amanuensem, certe falsum fratrem, Panvinii laborum exemplum clam misisse ad Centuriarum scriptores, uterentur, abuterenturve; modo auri sacra fames expleretur? Ex magna utrinque similitudine et convenientia Gretserus olfecit, Magdeburgenses Onuphrianum codicem vidisse. »Quae enim, ait, his lavernionibus, eorumque subadjuvis et administris, bibliotheca non patuit?« Fallitur vero, dum putat, Magdeburgenses, »pro more 118 suo calumnias nonnullas intersparsisse.« Nam Panvinius synopses illas exscripsit ex cod. Vat. quales apud Centuriatores leguntur; et quae Gretsero videntur calumniae, nullum alium norunt auctorem praeter Panvinium, qui ex illo codice ipsissimas eas excepit, non animadvertens, quandoque vocem aliquam, in pravum sensum retortu facilem, iis inesse. Ubi autem Lipsiae prelis [Col. 0137A] commissa vidit quae, aut nimis libere, aut minus accurate scripta fuerant, ea secundis curis emendavit.

VII. Haec profecto est recensio cujus meminit Baronius. Et est quod mirer, tantum virum haud vidisse, argumenta illa quemadmodum scripta primum fuerant a Panvinio, prorsus reperiri apud Magdeburgenses. Voces siquidem deletae, aut in fine additae, ut nihil dicam de superpositis seu interjectis; litterae item aliquot, vel adjectae, vel detractae in codice Panviniano evidentes adeo sunt, ut in legentis oculos per se ipsae incurrant. Quamobrem editionem Magdeburgensium conferenti cum ms. codice Panviniano, tanta utrinque similitudo et convenientia erit evidens, ut miraturus mecum sit Baronii diligentiam hac in re minus accuratam. De Gretseri allucinatione nil aliud dico, quam veniam adhibendam esse viro doctissimo, qui Panvinianum codicem non habuit ob oculos, sed Baronii sententiam amplexus, id tantummodo adjecit quod acies ingenii rerumque ecclesiasticarum [Col. 0137B] diuturna tractatio proferendum suaserunt. Quamobrem calumniarum genus, quod novatoribus bona fide impactum in Panvinium recideret, ita interpretari oportet, ut verba et dicta queis Gretserus insistit, illorum ore prolata, quorum prava intentio est in omnibus quae sedem apostolicam, in multis quae catholicam religionem spectant, calumniae videantur et sint; at catholico scriptori summa primum cum fide exceptis ex codice, deinde diligenter emendatis, ne forsan ita prelo committerentur, imprudentiae magis quam calumniarum notam inurendam putemus.

VIII. Huc accedit quod vir ille doctissimus, fervescente adhuc aetate, necdum conscribendis Ecclesiae rebus assuefactus, non eas tantum synopses seu argumenta litterarum alicubi inconsiderate scripta excepit, sed ipsemet totam pontificiam historiam hac illac parum caute dictis resperserat. Quare illam castigatiorem ubique redditam secundis curis videre est in mss. Vaticanis codicibus. Neque id mirum: [Col. 0137C] nam Baronius cum ad scribendos Annales adjecit animum, per annos triginta Ecclesiae rebus navarat operam, quod proprio ore fatetur in tom. I, epistola dedicatoria ad Sixtum V. »Cum jam sex lustris ipsa ecclesiastica historia 119 fuerit a me septies ordine temporum repetita.« E contrario Panvinius ipso in ecclesiasticarum rerum tyrocinio pontificiam illam Historiam composuit: quod ipsemet ante suam additionem ad Platinam testatur, lectorem ita monens: »Ante annos circiter octo, hortatu Marcelli card. sanctae Crucis, quem postea summum pontificem vidimus, cui ego me tunc temporis in clientelam totum dederam, beati et sanctissimi illius viri virtutes admiratus, ab historiis profanis conscribendis, ad ecclesiasticas res usque ad ea tempora a paucis aut leviter tentatas, aut omnino neglectas, tractandas et explicandas animum converti.«

X. Synopses illas diligenter excepi omnium oculis subjecturus: at quia maxima occurrit discrepantia inter [Col. 0137D] illas et Codicis Carolini epistolas, aliae siquidem alio ordine digestae sunt, atque utrobique chronologia minus recta est, subjicere singulas epistolis suis deliberavi, quas ad annos fere certos diducere conatus sum, nimium libere vagantes apud eruditos aliquot recentiores, qui temporis incerti occasionem nacti, ad suas opiniones asserendas, loco eas movere impune posse rati sunt. Neque id putet aliquis per me fieri, ut meo ac lectoris otio abutar. Breviori quidem via incedi posset monendo, quod synopses, seu argumenta litterarum, quae primo scripsit Panvinius, ipsissima illa sunt quae apud Centuriatores summa cum fide referuntur; quae autem Panvinius idem recensuit, Baronius primum in suis Annalibus evulgavit, indeque in collectionem Conciliorum translata sunt. At cardinalis doctissimus religioni non habuit, aut verbum, aut sententiam quandoque aliquatenus immutare, aut emendationes non omnino sequi. Exemplo sint quae impraesens excerpo ex Pauli epistolis [Col. 0138A] juxta recensionem. Legitur in prima (Cod. Car. 12, al. 13): »Amicitia ab eodem Stephano cum Francis contracta.« Baronius mutavit »inita cum Francis.« In octava (Cod. Car. 25, al. 34) ait Panvinius: »Imperatorem Graecum in armis, ut Ravennatem exarchatum et Romam recuperaret, esse narrat.« Baronius partim primae lectioni, partim correctioni adhaerens, »in armis esse,« ait, »et Ravennatem exarchatum et Romam recuperare velle narrat.« In undecima (Cod. Car. 24, al. 31) Panvinius rumorem spargi dixit »ab inimicis:« Baronius, »ab amicis.« Denique in decima quinta (Cod. Car. 13, al. 27) Panvinius: »Quinta decima per Wlfardum coepiscopum (quem Pippino exemplo fratris Stephani commendat) scripta, laudes. . . . . continentur.« Baronius: »scribens, iis litteris laudes . . . . . continentur.«

120 X. Argumenta eadem, ut aiebam, ex Baronii Annalibus in collectionem Labbeanam sunt translata. [Col. 0137B] Sed quam diversa eorum pleraque a Panvinianis ibi leguntur! Labbeus siquidem, quod Baronio haudquaquam evenit, Carolini Codicis editionem, quae sexto post hujus mortem anno in lucem prodiit Ingolstadii, versare potuit, et si qua minus clara minusque exacta reperit argumenta, pleniora ac lucidiora emittere, quod sane ab eo factum videre est (Conc. tom. VI, p. 1672, 1756 seqq.). Et vero dum iisdem et ipse epistolis serio perlegendis insisterem, ut synopses ampliores atque explicatiores conficerem, ad Codicis Carolini sextam et quinquagesimam, Adriani vicesimam quintam, perveni, quae mihi est 71, et agit de Sabinensi patrimonio integre restituendo. Id autem patrimonium in editione Gretseriana dicitur Ravennense, et in Lambeciana Ravennense. Cumque ex novissima recensione Gentiloti essem admonitus, nullam adhiberi majusculam in contextu illius Codicis, facili negotio assecutus sum causam corruptae lectionis. Nam Mabillonius (Supplem. ad Dipl., pag. [Col. 0138C] 70) exhibet specimen scripturae Romanae Longobardicae, quae Adriani aevo erat usui, ex authenticis litteris ejusdem pontificis in phylira, quae servantur in archivo Corbeiensi. In earumdem scriptura tantam vidi similitudinem inter s et r, ut facile unum pro altero sumi possit. Praeterea vidi u pro b frequenter adhibitum, ac demum i perpetuo absque puncto. Ea propter venia mihi videbatur adhibenda excipienti Adriani litteras ex autographis, cum Carolus in Codicem referri eas voluit. Panvinius ipse, quod majus est, eamdem rem peccavit: nam legens in synopsi: Patrimonium sancti Petri apud Ravennatenses, ipsemet secundis curis posuit: Ravennates. Quod quanto sit proximum intervallo sententiae litterarum, simplex earum lectio planum facit. Nam, praeterquam quod Ravennae patrimonium Gregorii Magni tempore celeberrimum, cuncto exarchatu nunc addito pontificiae ditioni, non erat cur repeteretur; Adrianus alibi (ep. 59, al. 49) perspicue agit de Savinensi patrimonio inter alia quae restituenda erant, Ravennatensi nullatenus [Col. 0138D] memorato.

XI. Quid autem plura? Labbeus, inspectis epistolis, quaestioni finem attulit, synopsim hanc exhibens: »Quod integrum sancti Petri patrimonium Sabinense contraditum non sit: idque testificaturos regi ipsius missos Itherium et Maginarium, si apprehensa ejus dextera jurare jubeantur.« Quam rem siluisse Pagium censoremque ejus nuperum P. Mansium est quod mirer, cum praecipue videam Muratorium, qui nullam praeterit occasionem labefactandi pontificum dominationem in 121 exarchatu, monuisse (Annal. 778) pro Ravennense legendum Sabinense. Quod quidem haud fecisset, nisi sententia litterarum coactus; nam, Pippini donatione exarchatus et Pentapolis ob eamdem causam admissa, dominium sanctae sedis in dubium revocat, ac pene convellit. Videsis animi gratia Annales Italicos, an. 1017, 1026, 1034, 1198, 1239, 1240, 1249. Quae autem melior occasio illi potuit offerri, quam patrimonii Ravennatis repetitio [Col. 0139A] per Adrianum facta? Caeterum Labbeanas ego sinopses Panvinianis posthabendas censui duplici ex causa. Primum quia illae, utcunque veriores, litterarum tamen sententiam non plene continent. Deinde quia Panvinianae, utcunque apud Magdeburgenses inveniantur quales scriptae primum fuerunt, et apud Baronium juxta recensionem ab auctore factam, nullibi tamen sincerae tam primis quam secundis curis habentur, praeterquam in codice Vaticano, unde primum per me prodire in lucem dici possunt. Hactenus de litterarum argumentis, nunc de ipsis litteris.

XII. Numero eae quidem fraternas superant; varietate etiam rerum quas continent uberiores iis sunt. Ad apostolicae autem sedis ditionem quod attinet, nil novi afferunt, tametsi Iocorum ac rerum restitutiones aliquot memorentur admodum incertae atque obscuritatis plenae. Exempli gratia: testatur Paulus (ep. 18, al. 15) Desiderium reddere promisisse [Col. 0139B] civitates Imolam, Bononiam, Auximum, et Anconam, sed fidem postea fefellisse. Alibi (ep. 20, al. 21) loquens de patrimoniis, juribus, locis, finibus ac territoriis: »Ex parte quidem, inquit, easdem justitias nobis isdem Langobardorum rex fecisse dinoscitur, et reliquas omnes justitias se profitetur, atque omnino spondet nobis esse facturus.« Cumque (ep. 21, al. 23) per Georgium episcopum de tot beneficiis gratias agat Pippino, credibile est Desiderium stetisse promissis, pro certo autem affirmari non potest. Quorum similia alia occurrunt. Quamobrem Paulum fuisse feliciorem Stephano fratre suo, quanquam duplo longiorem pontificatum gesserit, nec dici, nec cogitari debet. Quandiu enim vixit, pro vindicanda sancti Petri ditione adversus ejusdem Langobardorum regis inconstantiam laboravit. Quin etiam a Graecis quandoque timuit pro ipsa urbe Roma (ep. 25, al. 34); saepe pro exarchatu et Pentapoli (ep. 26, al. 28; 33, al. 30; 36, [Col. 0139C] al. 32; 38, al. 24); epistolas harum rerum testes (cum careant nota temporis, praeter unam, aut alteram) auctores proprio arbitratu pro aliis aliorum opinionibus disponunt. Inde vero detrimenti nihil infertur ditioni apostolicae sedis: 122 nulla siquidem accessio, ut aiebam, Pauli tempore facta eidem est. Antiquae autem ditionis, seu Romae et ejus ducatus, necnon ejusdem per Pippinum regem amplificatae primum anno 754, cum pactum seu diploma donationis editum confirmatumque est Carisiaci; deinde 755, cum possessionis civitatum exarchatus et Pentapolis a Fulrado initae locuples testimonium fuerunt singularum obsides, et earum claves; ejus, inquam, ditionis tot fere sunt monumenta certa quot epistolae. Paulus siquidem aeque suas appellat civitates Romanae provinciae atque exarchatus et Pentapolis; quemadmodum expresse factum de utraque ditione comperimus (ep. 39, al. 14) ubi de novis Langobardorum molestiis queritur: »In civitate nostra, inquit, Synogalliense pergentes, [Col. 0139D] ferro et igne quae extra eamdem civitatem consistebant, devastaverunt. . . Similiter et in partes Campaniae, id est castro nostro, quod vocatur Valentis, hostiliter irruentes,« etc.

XIII. Ad earumdem epistolarum auctoritatem quod spectat nullum reor ex veteribus monumentis validiori niti fundamento quam istas Pauli praesertim et Adriani. Unam et triginta videmus in Codicem relatas esse; totidem in Magdeburgensium manus ex codice Vaticano pervenerunt; nullumque has inter atque illas discrimen reperitur, praeter argumenta seu synopses, quarum tamen nonnullae conveniunt inter se. Nam petitae ex epistolae cujusque visceribus, licet parum accurate, nonnullam quandoque similitudinem nactae sunt. Dixi utrobique unam et triginta existere, quae res primo aspectu falsa esse videtur: duae enim et triginta numerantur in Codice; una minus apud Magdeburgenses seu in cod. Vat. Panvinii. Quam rem fortasse aliquis [Col. 0140A] mirabitur. At animadvertere eum oportet, quod trigesima et trigesima tertia Carolini Codicis, quae in Vaticano est nona et nobis trigesima tertia, sunt una eademque epistola duplici exemplo conscripta, quae semel prolata a Panvinio et aliis, illarum numerum aequat, una et triginta utrobique remanentibus. Ex iis autem utrinque unam removere oportet, quae ad Paulum pontificem non refertur, nimirum trigesimam sextam Cod. Car., quam senatus populusque Romanus ad Pippinum dederunt; et duodecimam Cod. Panviniani, quae, ut aiebam supra (num. 2) irrepsit inter Paulinas, cum certe inter epistolas Adriani debeat recenseri, quod fit in Cod. Car. (ep. 60, al. 73). Ita admiratio omnis cessat circa epistolarum numerum. Aliunde item admirationis aliquid superveniens, nimirum ex argumento illo epistolae non relatae in Codicem, quod exstat inter epistolas 21 et 22 Codicis Carolini, prorsus evanescit: quippe exemplum est epistolae 15 (nobis 18), [Col. 0140B] ut dicam in notis.

123 XIV. Ea vero epistola 18, seu 15, non parvi momenti est: namque Paulus ducum Spoletani ac Beneventani conditionem ante Desiderii electionem enarrat: »se, inquiens Pippino, sub vestra a Deo servata potestate contulerunt;« deinde subdit utriusque vices, et quomodo Liutprando Beneventano duci suffectus erat Arichis (11) ab eodem Desiderio, anno videlicet 758, quo spectat ea epistola. Quare uterque dux, Paulo pontifice, subjectus iterum fuit Langobardorum regi, neque amplius ad Pippinum rediisse illos constat; imo ne in Caroli quidem potestatem venit Arichis, ut Erchempertus testatur, cum reges Langobardorum sunt exacti, Desiderio nimirum captivo in Franciam ducto, et Adelgiso illius filio Constantinopolim fuga elapso anno 774. Tunc enim principis titulo assumpto, regis instar Beneventanum ducatum administravit, quoad Carolus expeditione in Beneventanos suscepta [Col. 0140C] an. 787, sibi eum ducatum subjecit, qua de re agam in litteris Adriani. Erchemperti verba de principatu Arichis sunt hujusmodi: »N. 3. Hic Arichis primus Beneventi principem se appellari jussit, cum usque ad istum, qui Benevento praefuerant, duces appellarentur; nam et ab episcopis ungi se fecit, et coronam sibi imposuit, atque in suis chartis, scriptum in sacratissimo nostro palatio, in finem scribi praecepit.« Anonymus Salernitanus (cap. 9) luculente hujusmodi principatus initia illigat cum excidio regni Langobardici, sive, ut melius dicam, cum Desiderii dejectione: »Atque ipse Carolus rex, inquiens, firmatus est totius Italiae. Solus dux Arichis Beneventi remansit, jussa ejus contemnens, pro eo quod capiti suo pretiosam deportaret coronam.« Atque Arichis ab an. 758, cum dux fuit constitutus a Desiderio, cujus etiam filiam uxorem duxit, usque ad 774, cum socer est ejectus, omnem subjectionem professus fuit Langobardorum regi. Ac propterea Paulus sibi metuens a Graecis, Pippinum [Col. 0140D] orat (ep. 25, al. 34) ut Desiderium moneat periclitantis Ecclesiae, quare tum ipse opem ferat Romanis, tum praecipiat »Beneventanis atque Spoletinis, seu Tuscanis« ecclesiasticae ditioni finitimis, ut idem faciant.

XV. Quae cum ita sint, assequi mente non possum, cur nec Panvinius, nec Gretserus, nec Labbeus, nec Pagius (Baronium excipio, qui litteras non vidit), neque eruditi alii senserint, synopsim illam, seu argumentum epistolae duodecimae inter Paulinas, ad ejus pontificis aetatem referri non posse. Et vero argumentum illud sic fluit: »Duodecima narrat de Beneventanorum injuria. Petit ut Pippinus litteris eos increpet, et si nolint parere, ut consentiat in expeditionem 124 contra eos institutam.« At generalem istam incuriam omittamus: Eruditi illi omnes, ne Baronio quidem excepto (cui tamen haud praesto erant litterae Carolini Codicis, quas consulere oportuit), viderunt apud Magdeburgenses [Col. 0141A] (Cent. VIII, cap. 10) pauca haec ex iis litteris desumpta: »Et pro regno amplificando in ep. 12 ad Pippinum, ut ipse princeps apostolorum pro vobis intercedat ante Domini Dei nostri majestatem, ut amplius vestrum dilatet regnum, et victorias tribuat.« Haec vero totidem verbis expressa leguntur in Adriani epistola (60, al. 73) quae in Cod. Carol. nullum praesefert argumentum. Quomodo ista irrepserit inter Paulinas in Cod. Vat. equidem non quaero: at vagantem revoco ad suam sedem, scriptamque comperio an. 777, cum Carolus Saxonico bello implicitus, atque Hispanicum meditans contra Saracenos, duci Beneventano audendi occasionem praebuit. Praesertim id facio ut libertatem eorum redarguam qui multas ex his epistolis, suas opiniones tuendi causa, loco moverunt, totamque ejus aetatis historiam depravarunt; at si qua jure movenda erat, id suadente rerum serie quas continet, aut religioni duxerunt eam attingere, aut re [Col. 0141B] inexplorata intercidisse eam temere pronuntiarunt.

XVI. Nonnullas vere intercidisse idem pontifex Paulus affirmare videtur in epistola nuper laudata (ep. 18, al. 15); nam multum diuque vexatus a Desiderio, ita Pippinum alloquitur: »Ecce jam duas apostolicarum litterarum assertiones exc. vestrae clam per maximam industriam misimus, et ignoramus si ad vos ipsae pervenerint litterae: unde ambigimus ne a Langobardis comprehendantur.« Quas pervenisse constat, ut dixi, ex argumento earum in Codicem relato inter vigesimam unam et vigesimam secundam. Subjungit autem Paulus se alias dedisse (ep. 17, al. 29) ex Desiderii voluntate, candide affirmans: »Ideo istas litteras tali modo exaravimus, ut ipsi nostri missi ad vos Franciam valerent transire.« Cujus postea exemplum imitatus est Stephanus III (ep. 45, al. 46) magno cum posterorum incommodo, nam Stephanus haud monuit aliis litteris regem, Pauli exemplo, ut confictis ejusmodi [Col. 0141C] litteris nullam fidem adhiberet. Idcirco recentiores falsi arguere maluerunt historicum ap. Anastas. vera narrantem, quam pontificias litteras rem falsam continentes; quippe harum sententiam suae opinioni accommodatiorem deprehenderunt. Caeterum Pauli praedecessorum epistolis jussu Caroli Magni in Codicem hunc relatis accedit fides ab earum exemplis a Baronio editis ex Codd. Vatic. Paulinae singulae circa saeculi sexti decimi dimidium in bibliotheca Vaticana erant, Panvinio id testante: 125 cumque pari numero et Romae et in Francia essent, vix credibile est nonnullas interiisse. Si quae autem exciderunt, mentio earum occurrit in aliis subsequentibus; ita ut, praeter ea quae missorum fidei semper committebantur, nihil desiderandum restet.

XVII. Itaque id conandum mihi erit, ut hisce ex epistolis historiam pontificiam educam, tam versutis novatorum interpretationibus, quam dubiis falsisve [Col. 0141D] aliquot recentiorum opinionibus defecatam. Facili id quidem negotio praestari posse quis putet vagantes plerasque epistolas juxta rectum temporis ordinem digerendo. At quis earum, magna ex parte silentium res praecipuas, aetatem certam deprehendat? Quis responsalium auribus demandata divinet? Quis adnexarum quandoque litterarum sententiam integram teneat? Duobus tantum spectatis res posse confici mihi videtur. Primum ad catholicam fidem sacrarumque imaginum cultum pertinet, alterum ad ditionem sanctae sedis. Hinc autem initium sumens, harum litterarum auctoritate decennalem historiam continentium decerno, nullam ecclesiasticae ditioni accessionem per totum id spatium esse factam: quare aliud in epistolis Pauli non inveniri quam antiquam sanctae sedis ditionem, seu Romanum ducatum, ejusque incrementum ex Pippiniana donatione, qua exarchatus et Pentapolis continentur. Hos infra limites versari Pauli epistolas Adrianus [Col. 0142A] testatur (ep. 51, al. 54). Is enim post Langobardos exactos ab archiepiscopo Ravennate molestiam excussurus, scribit Carolo: »Quemadmodum tempore domni Stephani papae, qui illuc Franciam profectus est, cui et ipsum exarchatum traditum est, ita et nostris temporibus eum sub nostra potestate disponere atque ordinare volumus.«

XVIII. Ex quibus etiam patet meliorem exarchatus conditionem sub Stephano fuisse quam sub Paulo. Nihilominus nullam aut a Langobardis aut a Graecis civitatem Paulo ablatam esse comperio. Devastationes tantum et praedae inter Romanos et Langobardos factae inveniuntur: quare utrinque res repetitas constat (ep. 29, 38, 39, 40, al. 17, 24, 14, 26). Praeterea fines, territoria, patrimonia a Langobardis, fallendi artem callentibus, nunquam plene restituta occurrunt (ep. 18, 20, 33, 42, al. 15, 21, 30, 19). Civitates omnino quatuor ex iis quarum neque obsides dati ab Aistulphi legatis, neque claves traditae, quae in confessione beati Petri ponerentur, recenseri [Col. 0142B] video (ep. 17, 18, al. 29, 15): neque initam earumdem possessionem Paulo pontifice invenio. Hinc tamen colligi posse arbitror quod reliquas omnes aut praedecessor Stephanus ab Aistulpho, seu Desiderio, aut ipse Paulus 126 ab hoc supremo Langobardorum rege obtinuerit. Rei argumentum locupletissimum ab Augustis Orientis suppetit, qui nullum lapidem non moverunt, ut amissas ob impietatem et socordiam ditiones apostolicae sedi eriperent. Ii siquidem frequentibus legationibus Francorum regis benevolentiam captare, et calumniis a Romani pontificis amicitia eum avellere non semel moliti sunt (ep. 37, 40, al. 20, 26). Praeterea exarchatum et Pentapolim, ipsamque urbem Romam, se aggressuros dictitantes, magnumque armorum apparatum jactantes, pontifici duntaxat et Romanis metum incussere (ep. 25, 26, 27, 28, 33, al. 34, 28, 37, 42, 30). Jactantes, inquam; nam usque ad Adriani tempora minitati tantum sunt Romanis. Tum vero cum [Col. 0142C] Beneventanis Langobardis juncto foedere, obtentu restituendi Adelgisi in regnum majorum, ad arma etiam, conatu licet inutili, ventum esse ex Adriani epistolis constat.

XIX. Ad catholicam vero fidem et sacrarum imaginum cultum quod attinet, summa fere omnium epistolarum hujus sancti pontificis est catholicae fidei, ac traditionis Patrum defensio; namque hoc vocabulo sacras imagines designat. Quamvis enim Pippinianae donationis satageret, ut aequum erat, non aerarii opulentiam, ut nonnulli arbitrantur, sed populorum salutem spectabat, ne scilicet in Graecorum potestatem redeuntes, illorum haeresi contaminarentur; quam plane potestatem populi ipsi aversantes, pontificiam dominationem appetebant (ep. 15, al. 36). Hinc est quod patrimonia caeterosque proventus ad pauperum ac peregrinorum sustentationem addictos, necnon ad fovenda ecclesiarum lumina aliasque erogationes non paucas nec modicas [Col. 0142D] necessarios, impensius etiam quam civitates et loca ditionem amplicandia, repetentem videre est hunc pontificem et ejus successorem Adrianum. Catholicae autem fidei non solum in Occidente, sed in Oriente etiam, conservandae prima et potissima ejus cura fuit. Quam rem apprime testatur gaudium illud ingens quo fere exsultans litterarum Cosmae patriarchae Alexandrini exemplum Pippino transmisit, ut de orthodoxa fide apud Orientales acerrime ab episcopis vindicata secum laetaretur, eoque magis ad propugnandam in Occidente incumberet (epist. 31, al. 35). Nec non laetitiae plena epistola alia ad Carolum et Carolomannum (epist. 30, al. 40), cum legato ex Francia Romam redeunte ex eorum litteris accepit, imitaturos patrem in constanti atque perpetua catholicae fidei et sanctae Ecclesiae defensione. Haec sane conveniunt cum sanctissimis hujus pontificis moribus, quos 127 apud Anastasium scriptos nemo inobservatos praeterit; et cum eo cultu quem [Col. 0143A] catholica omnis Ecclesia, postquam mortalem vitam cum coelesti commutavit, illi tribuit. Nosque ejusdem paternam domum in ecclesiam, cui cognomen sancti Silvestri in Capite, conversam, quam scilicet incolerent Graeci monachi ab iconomachis expulsi, hodieque suspicientes, dicacitatem novatorum ridemus, falsasque aliquot recentiorum ex nostris opiniones miseratione magis quam admiratione dignas judicamus.

XX. Et vero cuinam stomachum non moveant hujusmodi opiniones, quae si serio expendantur, a novatorum dicacitate profectae esse comperientur? Pudet me ea referre quae typis vulgata Italico idiomate ab omnibus legi possunt. Unum silere non debeo, quod sinceris sancti pontificis sensibus parum concinne, ut ea ferebat aetas, expressis esse abusos novatores, queis coelestium consortio frui nefas erat, nihil miror: at ingenti dignum admiratione mihi videtur, scriptores catholicos indignitatem istam imitatos. Sed praestat coeptum de epistolis sermonem [Col. 0143B] prosequi. Quantam quis adhibeat diligentiam ut Paulum Romae principem fuisse neget, ancipiti aliqua ejusdem sententia ex una et triginta epistolis excerpta, inanem ludit operam. Tricesimus jam annus fluebat, cum sancta respublica, seu Roma et ejus ducatus, imperiale jugum excusserat legitima ex causa religionis; quarto inde anno eadem respublica a Francorum rege magnum habuerat incrementum, exarchatu et Pentapoli antiquae ditioni adjunctis; cum Paulus ad beati Petri cathedram ascendit: ducatui Neapolitano, tum maxime angusto, qui unus, praeter ultimam Calabriam et Siciliae insulam, Graecis in Italia remanserat, dux Stephanus praeerat, »qui in primo sui regiminis ingressu praecepit dari pecuniam sui reditus domino papae, et quod unusquisque debitam obedientiam Romanae Ecclesiae exhibeat. Quapropter valde amatus fuit ab eodem domino papa, et promisit quod si contigerit quod dominus imperator mitteret adversus Romam suos [Col. 0143C] milites, ipse dux adjutorium ferret ei cum suis militibus:« ut docet Chronicon Neapolitanum a cl. Pratillo editum (Hist. Langob. tom. III, p. 32), cum scriptore synchrono Pauli gestorum apud Anastasium consentiens. Quae Neapolitani ducis societas cum pontifice spem omnem Graecis auferebat mediterranea tentandi. Praeterquam quod exarchatu adhuc stante, neque Eutychius exarchus cum foederato rege Langobardorum praevaluerat adversus Romam; neque exhilaratus dux Neapolis resistere potuerat Romanis; imo sua nece suorumque captivitate exemplum dederat posteris, ne Graecorum accisas Italiae res excitare auderent.

128 XXI. Quamobrem, ubi Paulus audivit Graecos parare classem adversus Ravennam et Romam, quaesivit is quidem per Pippini auctoritatem auxilia a Spoletanis et Beneventanis, Tuscanis etiam adjunctis, ut vim repelleret: causas vero addens cur Graeci ista molirentur, non defectionis meminit Romanorum a Graecis, nec recentis Ravennatum ac [Col. 0143D] Pentapolensium adjectionis veteri ditioni factae, quibus haud dubie Graecos moveri oportuit, sed potissimam adduxit causam unde defectio ipsa, incrementa dominii, et praesertim amicitia et societas cum rege Francorum nata erant; catholicae nimirum fidei et sacrarum imaginum insectationem (epist. 25, al. 34). Quae plane causa, utcunque minus commode audiat apud novatores atque eos qui, religionis nulla ratione habita, de rebus civilibus loquuntur, maximi momenti erat Pippino, quippe quae una Graecas omnes artes ut susdeque haberet effecit. Jam vero eos qui stupent quare pontifex non dixerit, iratum Copronymum ob usurpatum dominium Romae, quod ante annos triginta Augusti patris tempore defecerat, rogare lubet cur perinde non stupent, ne exarchatus quidem invasione excitatum dici, qui paucis ante annis Romanae ditioni accesserat? Alibi etiam mirantur pontificem nuntiare Pippino sex patriciorum [Col. 0144A] profectionem Constantinopoli cum classe, ut Romam et in Franciam irent (epist. 38; al. 24), nec tamen ullum timoris indicium praebere. At ista, ut libere dicam, sunt obloquentium adminicula; nonne pontifex ait, patricios illos ignota de causa iter ingredi? Nonne primum ad se, deinde ad Francorum regem ire jussos perspicue refert? Quid igitur timeat, dum missi pontificii, imperiales et regii, pro catholicae fidei magna causa ultro citroque ibant? At classem, inquiunt, adjunctosque Siculos timuerit: quid inde? si in Romanam urbem tanto armorum apparatu ab urbe regia discessum erat, urbs igitur Romana, quam Graeci aggredi moliebantur, erat alieni juris: adeoque patet mentitam esse iniquitatem sibi. Quibus enim argumentis utuntur ut pontifici Romam auferant, iisdem ei nolentes asserunt. Atque haec levia sunt: majoris momenti alia non desunt.

XXII. Quidquid Paulus pontifex de Georgii secretarii imperialis conventione cum Desiderio narrat, (epist. 18, al. 15), quidquid de Leonis imperialis litteris [Col. 0144B] ac Veneticorum relatis nuntiat (ep. 26, al. 28), denique quidquid de sex patriciorum motu Pippinum admonet; minarum loco, ne dicam rumoris vulgi, habeant necesse erit quicunque historiam ejus temporis ex documentis certis, ac praesertim 129 ex Anastasio, et hisce Codicis Carolini litteris repetunt. Quandiu enim Paulus sedit, timoris multum a Graecis, actionum autem nihil reperitur, praeterquam legationum ultro citroque adornatarum secreta plerumque colloquia. Quod certo discimus, ipsa illa in epistola sex patriciorum nuntia, Romani ducatus civitates nostras semel et iterum vocat pontifex; et alibi, ut supra dictum est, tam Senogallia in Pentapoli civitas nostra ab eodem appellatur, quam in Campania castrum nostrum Valentis (epist. 39, al. 14). Quam sane rationem passim haberi, ubi res tulit, videre est in litteris quae mox sequentur. Cum autem ordo rerum nos ducet ad Adriani epistolas, tum vere adventasse Graecos malo omine ad civitatem [Col. 0144C] nostram Centumcellas (epist. 63, al. 65), atque cum Beneventanis icto foedere, molitos esse, quod praecipuum est, hanc nostram Romanam invadere civitatem (epist. 57, al. 59) compertum exploratumque erit. Itaque et cum Paulus metuebat ne Graeci advenirent, et cum certo venerunt Adriano pontifice, Roma et aliae civitates Romanae provinciae sub ditione erant Romani pontificis. Neque historicum sapiunt leves illae inductiones, Paulum fassum esse proprio ore Graecos catholicae tantum fidei causa Romanis adversari; et non satis timoris demonstrasse, ubi classem ab urbe regia proficisci audivit. Quae profecto, ut ego arbitror, amplecti cogitatione levissimum, scriptis mandare quidnam erit?

XXIII. Quae cum ita sint, non igitur magni refert certum statuere ordinem temporis quo Pauli epistolae datae fuerunt. Nihilominus, quanquam ex - causis supra allatis fieri omnino non possit ut servetur ordo certus, licentia tamen eorum coercenda mihi erit qui sequuntur ordinem ab omni veritate abhorrentem. [Col. 0144D] Et vero singulis in suis epistolis Paulus salutat Pippinum compatris nomine, praeterquam in earum prima (ep. 12, al. 13), quam ante consecrationem conscripsit: igitur male collocatur sexto loco quam per Wulfardum abbatem accepit cum Sabano, cujus ergo compatris titulum acquisivit. Et est quod mirer, Cointium, Pagium et nuperos editores Duchesnii hoc minime advertisse (ep. 13, al. 27). Ex iis tres (16, 19, 36, al. 25, 39, 32) Marini presbyteri Romani historiam continent. Hunc videlicet docent factum esse cardinalem tit. sancti Chrysogoni, Pippino rege id petente pro viro, ut putabatur, pontifici ac regi fidelissimo: postmodum ab imperatore per suos legatos insimulatum perfidiae apud Francorum regem, qui pontificem rei compotem facit, quare ille majestatis damnatur: 130 denique in honorem pristinum revocatum. Hanc vero historiam qui feram praepostere collocatis epistolis narrari (ut perfidiae [Col. 0145A] praemium videatur cardinalitia dignitas collata) et, quod incredibile prorsus est, intra unius anni 758 limites coarctari? Ex iis ultima hiemis asperitatem memorat (epist. 36, al. 32), cujus Graeci et Latini historici meminerunt, hoc tantum discrimine quod alii ad annum referunt 763, cum coepit Octobri mense, alii ad 764, cum maxime saeviit Januario et Februario: praeterea agit de legatis tum regiis, tum pontificiis Constantinopolim missis; et praecipue de Ecclesiae rebus tunc tranquillis Pippini opera, qui plane omnes sunt characteres anni 764. Nihilominus hanc epistolam malunt esse datam an. 758, difficillimis iis temporibus, cum Desiderius Beneventanum et Spoletanum duces tanquam rebelles insequebatur, damnaque quae poterat majora pontifici et Romanis inferebat.

XXIV. Inde autem actum est ut una et triginta ex epistolis novem tribuerint anno 757, undecim 758, novem autem annorum consequentium cuique singulas [Col. 0145B] aut binas litteras ascribant. Quod per se ipsum patet quam falsum sit. Cum enim pleraeque sint responsa regis epistolis; advenientibus ac redeuntibus missis aliquod spatium temporis permitti aequum est, ne monachi, duces, episcopi, aliique illustres viri qui missorum munere fungebantur, diu noctuque tabellariorum instar per dispositos equos huc illuc discurrisse videantur. Nihil dico de tam multis inter se pugnantibus, quae tot epistolas in unum annum congerendo obtruduntur: cujusmodi sunt hostilia ferre et pacem colere (epist. 18 et 23, al. 15 et 30), Sergium archiepiscopum Ravennatem Romae litibus implicitum esse, et Ravennae litteras a regia urbe et a fidelibus Veneticis accipere, quas mittat Romam (13 et 26, al. 27 et 28). Denique Desiderii regis foedus cum Graecis percussum contra Ravennam narrari per pontificem Pippino; et ab eodem hunc rogari ut Desiderium jubeat sibi opem ferre contra Graecos (18 et 26, al. 15 et 28). Quae omnia, etiamsi minime pugnarent inter se, incredibile est septem iis mensibus [Col. 0145C] evenisse, qui ad Paulum pertinent, anni 757, videlicet a die 29 Maii, cum consecratus fuit, ad anni exitum. De undecim iis epistolis in sequentem annum 758 congestis quid sentiendum, historia Marini presbyteri nuper allata abunde docet. Itaque coerceri hanc libertatem oportet, sin minus certo, saltem probabiliori ordine, et a veritate nullatenus abhorrente, collocatis Pauli etiam epistolis, quarum rectam chronologiam statuere 131 parvi interest. Namque id necessario praestandum est de longe pluribus majorisque momenti, quas dedit Adrianus ad Carolum regem, super novo amplissimoque ecclesiasticae ditionis, praecipue post exactos Langobardos, incremento; ex quarum motione recentiorum opinionibus adjumenti plurimum accessit.

XXV. Caeterum, antequam de his epistolis dicendi finem facio, id praecipi velim animo, quod ipsis a Pauli temporibus, cum supremam pontificis potestatem in sua ditione omnes norunt, missi regii, tam [Col. 0145D] in exarchatu et Pentapoli, ad quas provincias Ecclesiae ditionem coarctant, quam Romae et in ejus ducatu, auctoritate non modica usi sunt. Sic Widmarus et Gerbertus abbates, atque Hugbaldus vir illustris, coram pontifice Langobardorum missis diligenter examinatis in conventu Pentapolensium aliorumque hominum ex civitatibus pontificiis, causam invasionum cognoverunt (epist. 29, al. 17). Pari modo Andreas et Gundericus regii missi causam aliam cognoverunt, inter pontificem et Langobardos (epist. 29, al. 17). Pari modo Andreas et Gundericus regii missi causam aliam cognoverunt, inter pontificem et Langobardos (epist. 39, al. 14). Demum Wilcharius episcopus, Dodo et Wichardus regii missi data opera Romam directi sunt, ut causam restitutionum inter eumdem pontificem et Langobardos discuterent (ep. 42, al. 19). Haec vero quid aliud sunt quam placita per quam similia eorum quorum unum e situ erutum exaggeratur Pii Ludovici aevo, ut pontificia auctoritas labefactetur? Equidem inter placita missorum Pippini regis ejusque nepotis discrimen istud video, quod alicujus [Col. 0146A] ex Ludovici missorum placitis documentum ipsum emersit (Mabill., Ann. Ben. tom. II, append. n. 52); Pippini autem, quin etiam Caroli filii ejus placita, licet litteris mandata non fuerint aut exciderint, certa nihilominus sunt, quippe quae in Codicis Carolini epistolis memorantur. Cumque Pippinianos missos nonnisi pontifice volente ac regem id flagitante, auctoritate usos esse liquido constet, perinde sentiendum est de Ludovici Pii et successorum missis, imo etiam de ipsis imperatoribus, quorum nonnulla exstant placita vel Romae habita, decernentibus una simul pontifice et imperatore. Tametsi, ad imperatores quod attinet, constitutum erat eos inter et pontifices quemadmodum utraque auctoritas ad rerum administrationem conveniret, quod suo loco planum fiet. Caeterum ex Pauli litteris regiorum missorum auctoritatis in ditione pontificum origo et indoles luculentissime eruuntur.

XXVI. Relegantur laudatae nuper epistolae placitorum [Col. 0146B] testes: »Juxta id quod petendo direximus, praefatos ad nos vestros videmini direxisse missos, qui apud Langobardorum imminerent regem pro diversis sanctae Dei Ecclesiae causis ac justitiis, et in nostro assisterent solatio.« 132 Item: »Excellentiae vestrae direximus ut vestrum annuissetis dirigere missum, quatenus ejus praesentia inter partes justitiae pervenissent.« Et alibi (ep. 34, al. 18): »Confestim vestrum dignemini dirigere Desiderio Langobardorum regi missum, ut, si necessitas fuerit, significatum auxilium nobis pro incursione eorumdem inimicorum impertire debeat . . . Deprecantes et hoc a Deo institutam excellentiam vestram, ut ad nos hoc adveniente Martio mense vestrum dirigere jubeatis missum, qui hic Romae nobiscum demorari debeat, et ipse si necessitas exigeret, apud Desiderium imminere.« Quae alibi etiam repetita (epist. 27, al. 37). Quod si ne tum quidem, cum de tuenda Romanae Ecclesiae ditione res erat, citra pontificis auctoritatem, ut postremae istae docent epistolae, [Col. 0146C] Franciae regem gessisse in eadem aliquid compertum est, quidquid igitur auctoritatis, aut belli, aut pacis tempore adhibuisse invenitur rex Franciae per suos missos, delegatio erat supremae pontificiae tam in veteri dominio, seu Romana provincia, quam in recens addito exarchatus et Pentapolis. Pippinum Carolus imitatus fuit, ut videbimus suo loco. Ac de Pippino quidem ne annalista quidem Italus mussitare quidquam ausus est. Quod quanto cum eorum temporum quae secuta sunt Pippinum detrimento fecerit, patet ex vera indole regiae auctoritatis in ditione pontificia per annos quatuordecim quibus idem Pippinus amplificatae per se ditioni ecclesiasticae superstes fuit. Cum enim Carolus ne latum quidem unguem a paterno exemplo discesserit, quandiu Francorum et Langobardorum rex fuit, nihil sibi arrogavit auctoritatis in pontificum ditione, quam longe lateque auxit: et cum anno 800 invitus est assecutus coronam imperialem, Leo III, qui tantam in Occidente majestatem instituit, [Col. 0146D] divi Petri successores auctoritate non exuit, qua septuaginta amplius annis fruiti erant, sed formidabiliorem eam reddidit audaciae nonnullorum ex subditis, imperiali majestate defensam. Caeterum quod praedictus auctor de suprema pontificum auctoritate non potuit, de ipsa donatione Pippiniana facere molitus est. (An. 757) Carolinam pro Pippiniana posuit; Anastasium et Leonem Ostiensem insimulavit inscitiae; exarchatus limites definivit, abs re omnia. Quota quantaque fuerit donatio Pippini regis, e Stephani II litteris vidimus: quae civitates a Langobardorum rege Desiderio non fuerint restitutae; quae invasiones ab eodem factae, et quae multiplex ac certa ejusdem regis confessio fuerit pontificiae dominationis, tam in Romana provincia quam in exarchatu et Pentapoli, sequentes Pauli epistolae, quibus necessario haec pauca praemisimus, uberrime demonstrabunt.





XII. 133 EXEMPLAR EPISTOLAE. Ubi Paulus diaconus et [a 1Kb] electus sanctae Romanae Ecclesiae significans de transitu Stephani papae, per Immonem [b 1Kb] missae, missum domni Pippini regis [c 1Kb] .
(An. Dom. 757, Cod. Car. XIII, chron. 12.)
[Col. 0147A]

ARGUMENTUM.---Ante consecrationem schismate dilatam, fratris mortem et sui electionem nuntiat Pippino. Immonem regium missum qui supervenerat, se ait detinere optimatum consilio, quoad consecretur; tum remittendum cum suis apostolicis missis, ut secum amicitiam et societatem quae cum Stephano fratre fuerat, instaurent.

Domno excellentissimo filio Pippino regi Francorum [d 1Kb] et patricio Romanorum Paulus diaconus, et in Dei nomine electus sanctae sedis apostolicae.

[Col. 0147B] Cum gravi gemitu, et immenso moerore cordis innotescimus a Deo protectae excellentiae tuae, potentissime victor rex, Dei vocatione, de hac luce, ad aeternam requiem esse subtractum sanctae recordationis dominum et germanum meum Stephanum papam [e 2Kb] . In cujus etiam transitu, 134 et ipsi lapides, si dici potest, nobis conflentes lacrymaverunt [f 2Kb] , in cujus apostolatus ordinem a cuncta populorum caterva, mea infelicitas electa est, et dum haec agerentur, convenit Romam Imo, Christianissimae excellentiae tuae missus, et cum eo loquentes, una cum nostris optimatibus, aptum perspeximus eum hic detineri [L., G., detinere], donec Dei providentia sacra apostolica benedictione illustrati fuissemus, et tunc plenius satisfactus de nostra, vel cuncti [Col. 0147C] [Forte, populi] puritate, et dilectione quam erga tuam benignissimam excellentiam, et cunctam gentem [Col. 0148A] Francorum gerimus, eum ad vos repedandum, cum nostris missis apostolicis absolveremus, quoniam nos pro certo agnoscas, excellentissime et a Deo protecte noster, post Deum, auxiliator et defensor rex, quod firmi et robusti usque ad animam et sanguinis nostri effusionem in ea fide, et dilectione, et charitatis concordia, atque pacis foedere, quae praefatus [L., praelatus] beatissimae memoriae dominus, et germanus meus sanctissimus pontifex vobiscum confirmavit, permanentes, et cum nostro populo permanebimus usque in finem. Unde et indesinenter extensis palmis ad coelum pro vitae incolumitate excellentiae tuae, atque dulcissimorum filiorum, et excellentissimae reginae sospitate, Domini Dei nostri exoramus clementiam tuam [g 1Kb] , ut semper tuum auxilium [Col. 0148B] et firmissima protectio extendatur super nos. Incolumen excellentiam tuam gratia superna custodiat.





XIII. 135 ITEM EPISTOLA EJUSDEM PAPAE AD DOMNUM PIPPINUM REGEM PER WULFARDUM DIRECTA, In qua continentur gratiarum actiones et uberrimae laudes pro defensione sanctae Dei Ecclesiae, poscens adjutorium contra Langobardos, eo quod ipsi Langobardi in magna arrogantia permanentes, et Justitias sanctae Dei Ecclesiae minime reddentes [h 2Kb] .
(An. Dom. 757, Cod. Car. XXVII, chron. 13.)

ARGUMENTUM.---Allatum a Wulfardo Pippini misso una cum litteris sabanum, quo Gisela regis filia e sacro fonte extersa fuerat, inter missarum solemnia accipit in ara sanctae Petronillae, et tanquam [Col. 0148C] regiam filiam suscepisset ex eodem sacro fonte, compatrem in posterum appellat Pippinum. [Col. 0149A] Respondet per eumdem Wulfardum ita esse ut audierat; Desiderium videlicet promissis non stetisse, neque se eorum aliquid quae per suos legatos nuntiaverat, accepisse; missum suum regiis adjungere; et nuntiare quae hucusque evenerunt; de Sergio archiep. Ravennae in Urbe litibus implicito laborare, ut suae restituatur Ecclesiae; Wulcharium Nomentanum episcopum, qui cum fratre Stephano in Franciam ierat etiam atque etiam commendat.

Domno excellentissimo filio et nostro spiritali compatri Pippino regi Francorum, et patricio Romanorum, Paulus papa.

Lator praesentium litterarum solertissimus Wulfardus, eximietatis vestrae fidelissimus [a 1Kb] , plenas jocunditate nobis attulit litteras, quas et cum ingenti laetitia mancipantes, atque lectioni reserantes, [Col. 0149B] magna exsultatione ovantes relevati sumus, agnito scilicet per eas praefulgidae excellentiae vestrae dilectionis affectu erga apostolorum sanctam Romanam Ecclesiam, atque fautorem vestrum, 136 coelorum regni janitorem, principem apostolorum, beatum Petrum a vobis exhibito; qua de re juges omnipotenti Deo efficacius persolvimus grates, profecto dum tam praecipuum fortissimumque virorum, his in diebus sanctae suae contulit Ecclesiae tutorem [b 1Kb] .

Interea, Christianissime, Dei providentia, victor rex, gemina festivitatis peregimus gaudia, in eo quod optata cordis adepti desideria, in vinculo spiritalis foederis pariter sumus adnexi; praefatus nempe sodalitatis vestrae illustris missus pretiosissimum [Col. 0149C] nobis supernae gratiae munus attulit [c 1Kb] sabanum videlicet, in quo nostra dulcissima atque amantissima [Col. 0150A] spiritalis filia, sacratissimo lavacro abluta, suscepta est; quem, et cum magna jocunditate, aggregata populi cohorte, infra auram [F., aram] sacrati corporis auxiliatricis vestrae beatae Petronillae, quae pro laude aeterna memoriae nominis vestri, nunc dedicata dinoscitur [d 2Kb] , celebrantes 137 missarum solemnia, cum magno gaudio suscepimus, et per allatum eumdem sabanum, eam, tanquam praesentaliter, nos suscepisse gaudemus. Unde quia amor fidei vestrum benignum ignivit cor nobis per vinculum spiritalis foederis adhaerendum: juxta quod domno et germano meo, beatae recordationis, sanctissimo Stephano papae spopondistis, magnas gratiarum actiones a Deo protectae excellentiae vestrae persolvimus, implorantes crebro divinam misericordiam ut aevis [Col. 0150B] [F., longaevis] vos ac prosperis in solio regni conservans tueatur temporibus, et magno gaudio de ipsius spiritalis nostrae filiae perfecta aetate vos jocundari permittat, ad exaltationem sanctae suae Ecclesiae [e 1Kb] .

Et quia copiosa nobis, ipsa Spiritus sancti scilicet compaternitatis gratia, quae, opitulante Deo, internos rata consistit, auctoritas fiduciam contulit, peto et deprecor, benignissime spiritalis compater, optime rex, ut coeptum redemptionis Dei Ecclesiae, et plenariae justitiae beati Petri perficere jubeas bonum opus; direxit quippe nobis insignis bonitas vestra, per suos affatos [F., affatus], sibi innotescere adversantium causarum eventus, unde certam a Deo protectam eximietatem vestram reddimus, nihil nos usque [Col. 0150C] hactenus recepisse de his quae per nostros legatos [Col. 0151A] excellentiae vestrae petendo mandavimus; solite namque perfidi et maligni illi in magna arrogantia cordis permanentes, nequaquam inclinantur justitiam beati Petri restituere. Tamen omnia qualiter acta sunt, referentibus vestris missis agnoscere potestis: et subsequentem nostrum missum ad vos dirigimus, dignas vobis gratias de omnibus referentes, et cuncta per eum eximietati vestrae dirigimus in responsis de his quae in antea provenerint [a 1Kb] . Sergio vero archiepiscopo, 138 juxta id quod vestrae innotuit excellentiae, indesinenter imminemus ut suae restituatur ecclesiae [b 1Kb] . Petimus autem excellentem bonitatem vestram, ut reverendissimum et sanctissimum fratrem et coepiscopum nostrum Wulcharium [Lamb., Wilcharium], sicut praefatus beatae recordationis [Col. 0151B] domnus et germanus meus, sanctissimus Stephanus papa, eum benignae eximietati vestrae commendavit, in omnibus commendatum habere jubeatis. Hic praelibatis, trinus et unus Deus noster sua vos extensionis dextera protegat, cum dulcissima conjuge, excellentissima regina, spiritali nostra commatre, atque amantissimis vestris meisque filiis in solio regni sospites permanentes, et in praesenti vita et in aeterna beatitudine uberrime concedat valere [c 1Kb] . Incolumem excellentiam vestram gratia superna custodiat.





XIV. 139 [d 1Kb] ITEM EXEMPLAR GENERALE EJUSDEM PAPAE AD CUNCTUM EXERCITUM A DEO PROTECTUM REGNI FRANCORUM, In qua continentur gratiarum actiones et uberrimae benedictiones, pro certamine eorum, et ut magis in servitio Dei omnipotentis et sanctae Dei Ecclesiae certando perseverent, animum domini Pippini regis ad hoc peragendum excitent [e 1Kb] .
(An. Dom. 757, Cod. Car. XXII, chron. 14.)
[Col. 0151C]

ARGUMENTUM.---Proceribus cunctis et exercitui Francorum [Col. 0152A] gratias agit ob navatam cum rege, novo Moyse ac novo Davide, operam pro Ecclesia liberanda, et catholica fide asserenda. Peculiares Ecclesiae filios appellat: mercedem a Deo per beatum Petrum pollicetur. De barbaris gentibus triumphum ad fidei servandam integritatem, et ad Ecclesiae incrementum, ominatur.

Paulus servus servorum Dei, omnibus dilectis nobis episcopis et venerabilibus presbyteris, et abbatibus atque religiosis monachis, gloriosis etiam ducibus et comitibus, seu universae Christo dilectae generalitati exercitus a Deo protecti regni Francorum constitutis.

Considerantibus nobis, et velut ignitam coram nostris aspectibus splendifluam, Christo amabilis fortitudinis vestrae fidem, et laboriosum certamen adhibentibus, [Col. 0152B] quod liberationi sanctae catholicae et apostolicae Romanae Ecclesiae, quae vos verbo praedicationis, peculiaritatis modo sinceros genuit filios, exhibere totis nisibus studemini [studetis], magna nobis admirandi inhaeret qualitas, et haec [L. et G., et ob hoc] laudis praeconia vestro nomini et benedictae generationi proferre in universo non desistimus orbe terrarum. O dulcissimi atque amantissimi nobis, quam vicissitudinis 140 repensationem vestro exercitui conferemus? Aut quae thesaurorum copiae dignae sint ad tot beneficiorum praesidia, quae sanctae Ecclesiae contulistis? Et licet in hoc mentis consideratio, et possibilitas coarctetur vobis digna rependere, verumtamen est judex justus in coelis Dominus Deus noster, qui digna vestrorum retribuet operum [Col. 0152C] merita. Vere enim elevatum [Lamb., exaltatum] est nomen gentis vestrae super multas generationum nationes, et regnum Francorum vibrans emicat in conspectu Domini: quod talibus benignissimis Dei catholicae et apostolicae sanctae Ecclesiae liberatoribus praeornatur regibus; novus quippe Moyses novusque David in omnibus operibus suis effectus est Christianissimus, et a Deo protectus filius, et spiritalis compater [Col. 0153A] [a 2Kb] , dominus Pippinus, Dei nutu victoriosissimus rex, per quem exaltata Dei Ecclesia triumphat, et fides catholica ab haereticorum telo illibata consistit.

Et vos quidem, charissimi, gens sancta, regale sacerdotium, populus acquisitionis, cui benedixit Dominus Deus Israel, gaudete et exsultate, quia nomina vestra regumque vestrorum exarata sunt in coelis, et merces vestra magna est coram Deo et angelis ejus. Firmum quippe, beatissimum Petrum apostolorum principem, cui a Redemptore nostro ligandi solvendique peccata in coelo ac in terra concessa est potestas, adepti estis protectorem [b 1Kb] ; sed omnipotens Dominus, ejusdem sui apostoli intercessionibus, 141 benedicat, protegat, atque confortet et corroboret [Col. 0153B] Deo amabilem communitatem vestram, actusque vestros in beneplacito suo disponat, tribuens vobis a coelo victoriam, fines [L., G., terminos] vestros dilatet, subjiciens excellentissimis regibus vestris omnes barbaras nationes, ad [Ms. om. ad] perfectam liberationem et exaltationem sanctae universalis Dei Ecclesiae et fidei orthodoxae integritatem, detque vobis ea sapere quae illis sunt placita, et multo amplius corda vestra in amore beati Petri et ejus apostolicae sedis illustret, fidelique studio ejus praeceptis apostolicis obtemperantes, vestrorumque regum mandata observantes, et praesentis vitae cursum [Gent., cursus] cum victoria, et bona fama exsequi, et aeterna gaudia cum coeli civibus perfrui mereamini





XV. ITEM EXEMPLAR EPISTOLAE GENERALIS POPULI SENATUSQUE ROMANI, AD DOMNUM PIPPINUM REGEM DIRECTAE, In qua continentur gratiarum actiones, et de litteris, quas dominus Pippinus rex eidem populo direxit pro fide servanda erga sanctam Dei Romanamque Ecclesiam, et dominum Paulum apostolicum.
(An. Dom. 757, Cod. Car. XXXVI, chron. 15.)
[Col. 0153C]

[c 1Kb] ARGUMENTUM.---Senatus populusque Romanus a Pippino admoniti fidelitatis erga apostolicam sedem [Col. 0154A] et pontificem, respondent se semper fideles subditos futuros pontificis, quem meritis laudibus prosequuntur. Hortantur regem ut pro catholica fide et Ecclesia certare non cesset, aeterna praemia consecuturus. Magnopere eum commendant: certas eidem victorias de adversariis omnibus a Deo precantur

Domno excellentissimo, atque praecellentissimo, et a Deo instituto magno victori Pippino regi Francorum et patricio Romanorum, omnis senatus atque universa populi generalitas 142 a Deo servatae Romanae urbis.

Si interius mente operum vestrorum studia humanus voluerit sensus pensare, nihil, ut opinamur ad horum vicissitudinem dignum potest existimari, aut in hac temporali vita rependi, sed tantummodo illa [Col. 0154B] sunt consideranda vobis retribui a justo judice Domino Deo nostro, quae oculus non vidit, nec auris audivit, nec in cor hominis ascendit, quae praeparavit Deus diligentibus se: haec nempe vobis digna est retributio, dum nimirum vestro certamine sancta Dei Ecclesia, atque Christianorum orthodoxa fides dinoscitur esse defensa; omniumque nostrum constant procurata salutis remedia; et quia [Lamb. add. per te], praecellentissime domine rex, dignatus est Deus noster redemptionem suae sanctae Ecclesiae nostrumque omnium operari, merito nos convenit operum ejus mirabilia decantare, consona cum propheta canentes voce: Quoniam magnificata sunt opera tua, Deus, omnia in sapientia fecisti, repleta est terra mirabilibus tuis (Psal. CIII). Quis enim loquatur potentias [Col. 0154C] Domini, auditas faciat omnes laudes ejus (Psal. CV)? Laetantur enim coeli et exsultat terra in eo quod talem Dominus Deus noster suae sanctae Ecclesiae contulit defensorem [d 1Kb] ; per quem cum fiducia nomen Domini in sancta aula ejus glorificatur.

Directas itaque praecellentissimae ac Christianissimae benignitatis vestrae litteras magno honoris affectu acceptantes suscepimus, et ita in earum susceptione laetati sumus, tanquam si vestram excellentiam praesentialiter conspiceremus, gemina festivitatis 143 gaudia [Col. 0155A] nobis inferentes, dum vestram laetitiam amplissime comperimus; quoniam nihil nobis dulcius, domine rex, in hac vita existit, quam de vestris prosperitatibus gratulari, dum vestra salus nostra post Deum est securitas. At vero in ipsis vestris mellifluis apicibus nos salutari providentia vestra, et admonere praecellentia vestra studuit, firmos nos ac fideles debere permanere erga beatum Petrum, principem apostolorum, et sanctam Dei Ecclesiam, et circa beatissimum et coangelicum spiritalem Patrem vestrum, a Deo decretum dominum nostrum Paulum summum pontificem et universalem papam [a 1Kb] , pro quo omnino laetati sumus in tam vestra prudentissima admonitione. O quanta divina aspiratione interna viscerum nostrorum praecordia in nobis, vestris fidelibus, redundant!. [Col. 0155B] Vere enim, domne rex, profecto Spiritus Dei in vestro mellifluo inhabitat corde, et ideo tam salutari consilio vestros bene cupientes admonere studuistis; nos quidem, praecellentissime regum, firmi ac fideles servi sanctae Dei Ecclesiae, et praefati [Lamb., praelati] ter beatissimi et coangelici spiritalis Patris vestri, domni nostri, Pauli summi pontificis et universalis papae consistimus, quia ipse noster est Pater et optimus pastor, et pro nostra salute decertare quotidie non cessat, sicut et ejus germanus, sanctae recordationis, beatissimus dominus Stephanus papa, fovens nos et salubriter gubernans, sicut revera rationales sibi a Deo commissas oves, dum nimirum et mitissimus et vere in omnibus misericors existit; imitator effectus beati Petri, cujus vices [Col. 0155C] gerit, et dum ejus vicarius consistit, nos quidem, excellentissime ac Christianissime domne rex, firmam fiduciam in hujuscemodi vestra habemus pollicitatione, sed obnixe deprecamur, et tanquam praesentialiter vestris regalibus provoluti vestigiis, petimus, etiam et per nos beatus Petrus vestram aggreditur excellentiam, ut jubeas, benignissime regum, nosterque post Deum defensor, ita solite decertare ac disponere, ut perfecta sanctae Dei Ecclesiae exaltatio, et fidei nostrae orthodoxae, omniumque 144 nostrum profligetur [procuretur] defensio: petentes et hoc coram Deo vivo, qui vos in regem per suum apostolum beatum Petrum ungi praecepit, ut dilatationem hujus provinciae a vobis de manu gentium [Col. 0155D] ereptae perficere jubeatis [b 1Kb] , et in eo, quod coepistis, [Col. 0156A] bono permaneatis opere, quatenus in magna securitatis quiete degere valeamus, et ex hoc aeternam vobis in coelo exoratam retributionis mercedem recipiatis, quoniam maximam, post Deum, et beatum Petrum, in vestri fortissimi regni brachio possidemus spem, et credimus in omnipotentis Dei nostri misericordiam quod amplissime nobis ea nostra ipsa spes operum vestrorum inferat fructum.

Exaudi, domine rex, supplicationem nostram omnium bene cupientium vobis, et libentissime aures tuas accommoda in hoc ipsum quod postulamus; sic te exaudiat Dominus in omnibus tuis petitionibus. Tu enim, post Deum, noster es defensor et auxiliator, et si omnes capitis nostri capilli linguae effecti fuerint, non valebunt ob tanta vestra beneficia dignas [Col. 0156B] referre gratiarum actiones. Verumtamen in quantum mens nostra valet, laudis vestrae praeconia in omnibus gentibus divulgamus; unde elevatis oculis extensisque palmis ad aethera, Dominum Deum nostrum immensis exoramus precibus, sua vos foveri gratia, mittens angelum potentiae suae propugnatorem ante faciem vestram, qui omnes adversarios vestros expugnans, vestris subjiciat vestigiis, regnique vestri dilatet terminos, et victoriam vobis e coelo concedat, ad perpetuam atque perennem sanctae Dei Ecclesiae, et nostram immensam securitatem, aevisque ac felicissimis temporibus regale culmen vobis ac excellentissimae dominae reginae, atque praeclaris vestris natis excellentissimis regibus concedat possidendum, et aeterna praemiorum cum sanctis et electis multipliciter [Col. 0156C] tribuat gaudia. Incolumem excellentiam vestram gratia superna custodiat.





XVI. 145 ITEM EPISTOLA EJUSDEM PAPAE AD DOMNUM PIPPINUM REGEM PER LANGBARD DIRECTA, In qua continentur gratiarum actiones et uberrimae benedictiones pro vita et incolumitate ipsius, vel domini Caroli et Carlomanni, nobilissimis liberis ejus, volens adjutorium obtinere, cum multis adjurationibus contra Langobardos, et in embolum [embolo] continetur praeceptum, quod Marino presbytero direxit, de titulo Chrysogoni, et de libris quos ei transmisit [c 2Kb] .
(An. Dom. 757, Cod. Car. XXV, chron. 16.)

[d 1Kb] ARGUMENTUM.---Binis a rege acceptis litteris respondet. Primis allatis a Langbard misso regio amoris erga beatum Petrum et benevolentiae in se [Col. 0157A] testibus, monendo ut perficiat quae Stephano fratri suo promisit. Alteris sibi redditis a propriis missis ex Francia redeuntibus, mittendo bullam concessionis tituli sancti Chrysogoni Marino presbytero juxta regiam petitionem. Praeterea libros aliquot mittit, tum sacros tum profanos, et horologium nocturnum

Domno excellentissimo filio, et nostro spiritali compatri Pippino regi Francorum et patricio Romanorum, Paulus papa.

Properans ad nos harum litterarum transvector, Langbard scilicet, illustris vir, fidelis eximietatis vestrae missus, detulit vobis [Lamb., nobis] nectaream atque florigeram a Deo protectae excellentiae vestrae syllabarum relationem, cujus adnexam paginam enucleatius perscrutantes, quae textus ejus loquebatur, ad singula comperimus. 146 In ipsis quippe sublimitatis [Col. 0157B] vestrae affatibus desiderabilem nobis et super omnia hujusmodi [Lamb., hujus mundi] delectamenta amplexabilem [L., G., amplectabilem] sospitatis vestrae laetitiam agnoscentes, uberiore nostri animi ovantes gaudio, maxime sumus relaxati in id quod optata nostri promeruimus comperire cordis, et postmodum nostris a vestris Deo imitabilibus vestigiis, revertentibus missis, et in ea ipsa vestrae prosperitatis gaudia deferentes a nobis [L., deferentibus a vobis] in responsis, gemina exsultationis jocunditas nostro inserta est cordi. Nam et dum in auribus omnis sacerdotum cleri, etiam optimatum et reliqui populi, ampliata vestra insonuisset prosperitatis laetitia, et ex hoc nimio gaudio repleti gratulantes, [Col. 0157C] exsultarunt una nobiscum in Domino, agnita nimirum proprii, post Deum, defensoris sospitate.

Porro, excellentissime et a Deo servate fili, spiritalis compater, vehementi dilectione vos erga amorem apostolorum principis beati Petri, atque circa nostram charitatem vos flagrare experimento didicimus, praesertim dum ipsa excellentiae vestrae epistola charitatis calamo cernitur esse conscripta; etenim ex corde lingua tinxerat quae in chartae refundebat paginam. Quam ob rem magnas gratiarum actiones a Deo protectae excellentiae vestrae referimus, quoniam dum nimirum divina te clementia, per interventum sui principis apostolorum, defensorem atque opitulatorem, benignissime rex, sanctae suae constituit Ecclesiae, cura vestrae eximietati insistat [Col. 0157D] perfectam redemptionem istius provinciae atque exaltationem hujus sacrosanctae Ecclesiae procurare. Unde Domini Dei nostri, una cum universo populo nobis commisso, imploramus clementiam, ut sua vos protegat gratia, et victoriam vobis de coelo ministrans, cunctas barbaras nationes vestris subjiciat [Col. 0158A] vestigiis, et longaeviter regni gubernacula faciat promereri, una cum dulcissima vestra conjuge, excellentissima regina, spiritale nostra commatre, et vestris nostrisque amantissimis natis domno Carolo et Carlomanno potentissimis regibus, et domna Gisila excellentissima, et vitae aeternae cum electis Dei concedat gaudia.

147 Peto itaque et deprecor te, excellentissime fili et spiritalis compater, atque per omnipotentem Deum et corpus beati Petri, cujus et optimus fidelis existis, conjuro [a 1Kb] et maximis supplicationibus deposco, quatenus jubeas [Lamb., lubeas] sedule in tuo sancto et a Deo inspirato mellifluo corde confertum [compertum] retinere illud quod vos sanctae recordationis domnus et germanus noster beatissimus Stephanus [Col. 0158B] papa, Dei nutu admonuit atque deprecatus est peragendum, et in ea charitate atque amicitia permanere, cunctaque qualiter vos terribili adhortatione petiit ad id implere et effectui mancipare jubeatis [Lamb., lubeatis], ut perfectam mercedem et repositam plenissime redemptionis nostrae coronam a justo judice omnium conditore, Domino Deo nostro, qui vos in regem unxit, consequi mereamini, et gaudia aeterna beatitudinis cum sanctis et electis Dei, dum plebem Dominicam perfectius liberans, atque sanctam Dei Ecclesiam defendens, divinae majestati illaesum a saevientium malitia praeservaveris, pro quo, et magna [Lamb., magnam], post Deum, benignissime rex, in tuae pollicitationis sponsione, quam beato Petro contulisti, spei gerimus fiduciam, [Col. 0158C] una cum omni populo istius provinciae a vobis redempto [b 1Kb] .

Salutant itaque communem excellentiae vestrae Christianitatem cuncti sacerdotes et clerus istius sacrosanctae catholicae et apostolicae Romanae Ecclesiae. Salutant vos et cunctus procerum senatus atque diversi populi congregatio, optantes una nobiscum de vestra amplissima prosperitate et uberrima laetitia diu gaudere, et in Domino Deo salutari nostro exsultare. Incolumem excellentiam vestram gratia superna custodiat.


EMBOLUM.

148 Per aliam quippe epistolam suam, a Deo protecta eximietas vestra, sicut certe suo benecupienti [Col. 0158D] patri direxit, quatenus titulum protectoris vestri beati Christi martyris Chrysogoni cum omnibus sibi pertinentibus dilectissimo atque fidelissimo vobis [Lamb., nobis] Marino presbytero concedere deberemus. De quo et praeceptum nobis [Lamb., vobis] dirigi petistis, quod nempe ob vestram dilectionem, [Col. 0159A] et in eo quod fidelis vester nosterque idem sanctissimus atque dilectissimus Marinus presbyter existit, praefati tituli praeceptum, cum omnibus locis et possessionibus sibi pertinentibus, urbanis vel rusticis, vobis exaratum atque manu nostra roboratum, per harum latorem direximus eximietati vestrae deportandum [a 1Kb] . Direximus etiam excellentiae vestrae et libros, quantos reperire potuimus, id est, Antiphonale et Responsale, in simul Artem grammaticam [F., dialecticam] Aristotelis, Dionysii Ariopagitae libros, Geometricam, Orthographiam, Grammaticam, omnes Graeco eloquio scriptores, nec non et horologium nocturnum [b 2Kb] .





XVII. 149 ITEM EPISTOLA EJUSDEM PAPAE AD DOMNUM PIPPINUM REGEM, PER GEORGIUM EPISCOPUM, STEPHANUM PRESBYTERUM, SEU RADPERTUM, MISSOS DIRECTA, In qua continentur gratiarum actiones pro defensione sanctae Dei Ecclesiae, et praefatus papa poscens, ut dominus rex Pippinus Desiderio regi [c 1Kb] suo [Lamb., suos] obsides restitueret, et pacis foedera cum eo confirmaret [d 1Kb] .
(An. Dom. 758, Cod. Car. XXIX, chron. 17.)
[Col. 0159B]

ARGUMENTUM.---Per suos missos Georgium episc. et Stephanum presb., cum Rodberto regio euntes, nuntiat Desiderium venisse Romam, atque Imolam se restituturum promisisse, modo suos obsides, qui apud regem erant, reciperet. Rogat ut eos reddat, foedusque jungat cum Langobardorum rege, fiatque auctor publicae tranquillitatis. Scripta ex Desiderii voto.

[Col. 0159C] Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Dum tam copiosam omnipotens Deus suae benignitatis humano generi crebro irrogat misericordiam, valde administrandum [Lamb., admirandum] est quid retribui ejus potentiae divinae, aut quas carminum [Col. 0160A] laudes longanimitati ipsius humana fragilitas referre valeat; quod quidem nos, tanto ejus relevati beneficio, licet meritis nequaquam suffragantibus, nos ejus potentiae melodicas persolvemus grates; tamen, juxta Psalmographi monita: Calicem salutaris accipiam, et nomen Domini incessanter invocabo (Psal. CXV), inquiens: Magnus es, Domine, et magna opera tua (Tob. XIII). Magnificat namque anima mea Dominum (Luc. II); caro et lingua benedicit, quoniam respiciens respexit super humilitatem nostram, et ad tam praecipuum pontificale culmen, non nostris prosequentibus meritis, provexit; 150 quamobrem dum, eo dignante, mediator Dei et hominum speculator animarum institutus sum, commissa sic apostolaris cura provocat atque hortatur omnino et indesinenter [Col. 0160B] compellit salutem populi Dei pio studio procurare, et pacem in cunctis gentibus cum magna cordis constantia praedicare, quoniam profecto beatitudinis gratiam promerentur, qui intrepide illam praedicare maluerint; scriptum quippe est: Beati pacifici, quoniam filii Dei vocabuntur (Matth. V). Et rursum: Quam speciosi pedes evangelizantium bona! (Rom. X.) Etenim, excellentissime fili et spiritalis compater, quoniam Deus omnipotens ex utero matris suae [Gent., tuae] te praedestinatum habens, ideo te benedicens et in regem ungens, defensorem te et liberatorem sanctae suae Ecclesiae constituit. Pro quo ea quae ad utilitatem ipsius sanctae Dei Ecclesiae respiciunt, per hos nostros apostolicos apices benignae [Col. 0160C] excellentiae tuae deprecandum maturavimus. Agnoscat siquidem excellentissima bonitas tua, quia conjungens [perveniens] ad limina apostolorum excellentissimus filius noster Desiderius rex [e 1Kb] , pacifice atque cum magna humilitate; cum quo salutaria utrarumque partium locuti sumus, et pollicitus est nobis restituere civitatem Immolas [Lamb., Imulas], [Col. 0161A] ea videlicet ratione ut nostros ad tuam excellentiam dirigere debeamus missos, et suos obsides [a 1Kb] , quos ibidem ad vos habere videtur, recipere debeat, et pacem cum eo confirmare studeatis.

Unde petimus te, excellentissime fili et spiritalis compater, ut jubeas ipsos obsides praedicto filio nostro Desiderio regi restituere, 151 et pacis foedera cum eo confirmare, et in magna amicitia cum eo conversari, ut, annuente [Lamb., favente] Deo, tuis laetabundis temporibus populus Dei utrarumque partium in magna securitate, et pacis quiete degere valeat, quatenus longaevum te omnipotens Deus in solio regni conservare dignetur. Ideo enim direximus praesentes nostros fidelissimos missos, id est, reverendissimum et sanctissimum fratrem et coepiscopum [Col. 0161B] nostrum Georgium, atque dilectum filium nostrum Stephanum presbyterum, una cum Rodberto vestro misso [b 1Kb] , ad vestram a Deo servatam excellentissimam prudentiam, ut ea ipsa eximietati vestrae enarrare debeant. His praemissis, petimus divinam misericordiam, ut aevis [longaevis] ac laetabundis temporibus in solio regni piis inhaerens [Lamb., inhaerentem] operibus, conservare dignetur, et vitam aeternam concedat. Incolumem excellentiam vestram gratia superna custodiat.





XVIII. 152 ITEM EPISTOLA EJUSDEM PAPAE AD DOMNUM REGEM PIPPINUM MISSA PRO DEFENSIONE SANCTAE DEI ECCLESIAE, Significans quod Desiderius Pentapolin depraedavit, et omnia alimenta populi ferro et igne consumpsit, et quia Albinum [Lamb. et Gent., Alboinum] ducem Spoletinum in vinculis detrusit, et quia dux Beneventanus, in Osorotana [L., Otorontana; G., Otoritana] civitate retrusus, alium ducem Argisem in Benevento constituit, et quia locutus est cum misso imperiali Georgio, et invitavit exercitum imperatoris in Italia contra Ravenna, et exercitum de Sicilia contra Otorantanam civitatem, et professus est eam tradere partibus imperialibus, vel aliis pluribus capitulis [c 1Kb] .
(An. Dom. 758, Cod. Car. XV, chron. 18.)
[Col. 0161C]

ARGUMENTUM.---Iisdem missis data clanculum alia epistola narrat se duplici litterarum exemplo, quas verebatur ne Langobardi interciperent, scripsisse de impietate et crudelitate Desiderii. Nunc iterum scribit, Pentapolenses ab eodem rege male habitos: Alboinum Spoletanum ducem, et Liutprandum [Col. 0162A] Beneventanum, qui se subjecerant Pippino, petitos armis tanquam rebelles: huic Hydruntum elabenti ob metum suffectum esse Arigim Desiderio acceptum, illum cum suis aliquot satrapis vulneratos et conjectos in carcerem. Eumdem Desiderium accersisse Neapoli Georgium imperialem missum, qui fuerat in Francia, cum eo percussisse foedus, una Ravennam expugnaturos, classeque Sicula adjuncta Hydruntum obsessuros. Postmodum venisse Romam, monitumque ut quemadmodum promiserat coram Folrado et Rodberto, regiis missis, restituturum se Imolam, Bononiam, Ausimum, Anconam, ita nunc restitueret, renuisse ac fidem fefellisse. Eum contra perjurum hominem obtestatur: se ait detinuisse Rodbertum, ut omnium spectator esset; ab eodem et a suis missis plura nuntiatum iri: litteris ex voto Desiderii scriptis nullam fidem esse adhibendam. In embolo res est de muneribus ab se missis Pippino filiisque regibus.

[Col. 0162B] Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Quoties perspicua eximietatis vestrae merita, mystica 153 consideratione cernens, cordis oculis confero; oppido me admirari convenit intemeratam superfluamque excellentiae tuae mentis constantiam, et ferventissimum affectum, quod [quem] circa Dei amorem et ejus principis apostolorum incessanter [Lamb., instanter] gestas, quoniam Deo magis quam hominibus favere niteris. Unde perspicuum est vos prae omnibus regibus et potentibus piis pollere operationibus, quia absumpto coelesti triumpho ultro te, excellentissime fili et spiritalis compater, ad liberandam Dei Ecclesiam adhibuisti, et ideo, ut ipsum piae [Col. 0162C] operationis vestrae certamen effectui mancipetur, crebro nos congruit, sicut liberatori ipsius sanctae Dei Ecclesiae et ejus peculiaris populi, apostolicos dirigere apices.

Primum omnium, nobis super omnia nectarea dulcia existunt, et desiderabilia prosperitatis vestrae gaudia addiscere. Deinde vero, quae sanctae Ecclesiae Dei et nobis consistunt necessaria, quantocius intimare. Ut vero, excellentissime fili et noster spiritalis compater, agnoscas nos pridem per apostolicas litteras eximietati tuae innotuisse, qua [L., G., quae] in his partibus a Desiderio Langobardorum rege impie peracta sunt atque crudeliter perpetrata [d 2Kb] . Igitur dum tam perniciosam ejus operationem cerneremus, [Col. 0163A] aptum prospeximus praesentem fidelissimum vestrum missum Rodbertum hic apud nos detinere, quatenus quid coepta jam fati desiderii regis vel [Lamb. add. ejus] Langobardorum populi malitia pareret, 154 praesentialiter agnoscens atque conspiciens vestram certiorem reddidisset eximiam praecellentiam; etenim sicut pridem, ecce et nunc innotescimus a Deo servatae excellentiae vestrae quod praefatus [Lamb., hic et in ep. seqq., praelatus] Langobardorum rex Pentapolensium per civitates transiens, quas beato Petro pro magna animae vestrae mercede contulistis, ferro et igne omnia sata et universa quae ad sumptus hominum pertinent, consumpsit, sicque Spoletinum et Beneventanum, qui se sub vestra a Deo servata potestate contulerunt, ad magnum spretum regni [Col. 0163B] vestri, desolavit, atque ferro et igne eorumdem ducatum, loca et civitates devastavit, et comprehensum Albinum [L., G., Alboinum] ducem Spoletinum, cum eo satrapibus [et cum eo satrapas], qui in fide beati Petri et vestra sacramentum praebuerunt [a 1Kb] , infixis in eis pessimis vulneribus, in vinculis detinet.

Appropinquante autem eo Benevento, illico dux Beneventanus fugam arripuit in Otorantinam civitatem [b 1Kb] , et dum diu immineret, ut ex ipsa sua civitate exire eumdem ducem suaderet, et nequaquam in eo suam adimplens voluntatem, constituit ducem [Col. 0164A] alium in eodem Beneventano ducatu nomine Argis [c 1Kb] , et confestim dirigens 155 Neapolim idem Desiderius rex, accersivit Georgium imperialem missum, qui ad vos Franciam directus fuerat [d 1Kb] , cum quo nefarie clam locutus est, iniens cum eo consilium, atque suas imperatori dirigens litteras, adhortans eum ut suos imperiales dirigat exercitus in hanc Italiam provinciam, et ipse Desiderius cum universo Langobardorum populo professus est, Deo sibi contrario, auxilium praefatis imperialibus exercitibus impertire, quatenus ex una parte ipsius [Lamb. add. imperatoris] exercitus, et ex alia iisdem [L., G., isdem] Desiderius cum universo Langobardorum populo utrique dimicantes Ravennatium civitatem comprehendere queant, suamque imperator, quod [Col. 0164B] Dominus non permittat, adimplere valeat in quocunque voluerit voluntatem [e 1Kb] . Nam et cor [L. et G., hoc] cum eodem Georgio imperiali misso constituit ut dromonorum [dromonum] [f 1Kb] Siciliae istorum in Otorantina civitate dirigatur, ut tam Graeci quam Langobardi ipsam obsidentes comprehendere valeant civitatem, eamque concedat [Lamb., concedant] imperatori, cum hominibus et facultatibus quae in eo consistunt, et tantummodo ducem illum atque ejus nutritorem Joannem praedicto regi restituat.

Post vero dissolutionem eorumdem ducatuum [Col. 0165A] conjunxit hic ad nos Romae itidem [Lamb., Romam isdem] Langobardorum rex, et cum eo loquentes, nimis eum adhortati sumus, et per sacratissimum corpus beati Petri atque etiam per tuam a Deo protectam excellentiam fortiter illum conjuravimus ut civitates illas, id est Immulas [Immolam] 156 Bononiam, Ausimum, et Anconam, quas nobis praesentialiter, simul per vestros missos, id est, Folradum Deo amabilem abbatem et presbyterum, atque Rodbertum [a 2Kb] excellentissimae Christianitati tuae, et per te etiam beato Petro apostolorum principi pollicitus est redditurum, restituere deberet, quod minime acquiescere inclinatus est, sed simulans, ut certe Strofarius [b 1Kb] varias occasiones adhibuit, inquiens ut si suos, quos illic Francia habere videtur, [Col. 0165B] obsides reciperet, tunc in pacis concordia nobiscum conversaretur.

Unde petimus te, excellentissime fili et spiritalis compater, et obnixe deprecamur a Deo inspiratam eximietatem tuam, ut jubeas perfectam liberationem sanctae Dei Ecclesiae et ejus peculiaris populi exercere, et ita id quod magna animae tuae mercede beato Petro pollicitus es, firmiter permanere; ipsumque Desiderium, Langobardorum regem, fortiter constringere digneris, ut prolatam [Lamb., praelatam] a Deo promissionem beato Petro protectori vestro restituere debeat atque in omnibus adimplere, tuique studii sit bene, [Lamb. add. bone] potentissime rex, sicut coepisti, perfectius hanc sanctam Dei Ecclesiam et ejus peculiarem populum de hostium incursione [Col. 0165C] 157 eruere; ut, annuente Deo, certamen benignae operationis tuae uberrime fecundetur, quatenus in die adventus Domini Dei et Salvatoris nostri Jesu Christi, luceas, sicut radiantissimus sol, inter universos reges et potentes, atque merearis ipsam sanctam Dei Ecclesiam et ejus populum, tuo adminiculo ereptum, divinae majestati, absque ulla laesionis [Col. 0166A] saevitia, offerre, et tunc centuplum remunerationis ab eodem Domino Deo nostro, justo judice, percipere et vitam aeternam possidere merearis.

Conjuro te, fili excellentissime, per omnipotentem Deum et ejus principem apostolorum beatum Petrum [c 1Kb] , ut benigno intuitu et libentissimo animo nostras preces audire jubeas [Lamb., lubeas], ut et Deus tibi omnipotens in his quae ejus potentiam deprecatus fueris suae divinitatis aures inclinet, et victorem te super omnes barbaras nationes faciat. Omnes enim omnino gentes quae super faciem universae terrae consistunt, compertum habent tuum certamen, quod ad defensionem sanctae Dei Ecclesiae adhibuisti, et magnum te ac praecipuum regem laudabiliter asserunt. Sed et nos bonam tuam famam [Col. 0166B] longe lateque protelare atque dilatare non desistimus in eo, quod certe, post Deum, sicut murum inexpugnabilem, tuam firmissimam fidem in nostro pectore conferimus, magnam in te, post Dei praesidium, possidentes spei fiduciam, quod et plerumque ob tam tuae immaculatae promissionis fideique meritum consecuti sumus; etenim magnopere praesentes nostros missos, id est, reverendissimum et sanctissimum fratrem et coepiscopum nostrum Georgium, atque dilectum filium nostrum Stephanum presbyterum, ad vestram a Deo custoditam excellentiam misimus: dumque vestris Deo amicabilibus vestigiis fuerint, una eum [Lamb., cum] Rodberto [Ratberto], fidelissimo vestro misso [d 1Kb] praesentati, cuncta viva voce Christianissimae excellentiae tuae [Lamb., vestrae] [Col. 0166C] quae acta sunt, et rei exigit meritum, nobisque necessaria existentia intimabunt, maximo namque desiderio nostro anhelabat animus, apostolicas 158 excellentiae vestrae dirigere litteras salutationis ac visitationis, ob causam [Lamb. add. et] rerum eventus significandum, et minime valuimus [Col. 0167A] imminentibus circumquaque Langobardorum regis insidiis.

Attamen ecce jam duas apostolicarum litterarum assertiones excellentiae vestrae, clam, per maximam industriam, misimus, et ignoramus si ad vos ipsae pervenerint litterae, unde ambigimus ne a Langobardis comprehendantur [a 1Kb] . Pro quo, et nunc per praenominatos nostros missos alias vobis litteras misimus, quasi obtemperantes praefati Desiderii regis voluntati suos hospites [ad suos obsides] absolvendum et pacem confirmandum. Sed, bone excellentissime fili et spiritalis compater, ideo istas litteras tali modo exaravimus, ut ipsi nostri missi ad vos Franciam valerent transire; quoniam si hoc non egissemus, nulla penitus ratione per Langobardorum [Col. 0167B] fines transire valuissent, sed susceptis ipsis litteris, earum seriem nullo modo perficiatis [b 1Kb] , neque praefatos hospites [obsides] permittatis parti Langobardorum restituere; potius autem conjuramus te, excellentissime fili et spiritalis compater, per Deum vivum et corpus beati Petri, ut fortiter ipsum Desiderium vel ejus Langobardorum gentem constringere jubeas, quatenus praefatas, quas pollicitus est, civitates tuae mellifluae excellentiae, et per te beato Petro, fautori tuo, restituat, quoniam nullam ut praefatum est, de his quae primitus pollicitus est, cum eo firmam valuimus stabilire convenientiam.

Oramus autem omnipotentem Deum ut pio intuitu de throno majestatis suae super vos vestrumque regnum respiciat, et sua dextera excellentiam vestram [Col. 0167C] circumtegat atque in omnibus muniat, et praesentis vitae cursum salubriter exsequi et regni potentiam gubernare permittat per plures annorum metas, una cum excellentissima et a Deo servata filia et spiritali nostra 159 commatre, atque amantissimis vestris meisque filiis, et gaudeatis de eorum florigero germine, et mittat [permittat] omnipotens Deus ut semen vestrum splendidissimum usque in finem mundi eumdem [idem] regni fruatur culmen, etiam venturo in saeculo infinita gaudia cum sanctis et electis suis vobis concedat, quatenus sicut in praesenti vita et in futura beatitudine adepti promissam vobis mercedis coronam, cum Christo regnare mereamini. Incolumem [Col. 0168A] excellentiam vestram gratia superna custodiat.


[c 1Kb] EMBOLUM.

Pro verae benedictionis causa, direximus vobis [d 2Kb] apallaream unam spatam ligatam in gemmis cum balteo suo, annulum unum, habentem isacinthum [hyacinthum] storacinum, pallium unum, habentem paones, quam parvam benedictionem petimus, ut, excepta injuria, suscipere jubeatis domino Carolo et Carolomanno pro magna apostolica benedictione annulos singulos habentes yacinthos [hyacintos].





XIX. 160 ITEM EPISTOLA EJUSDEM PAPAE AD DOMNUM PIPPINUM REGEM DIRECTA, De Marino presbytero et ejus iniquo consilio, et de consecratione ipsius [e 1Kb] .
(An. Dom. 758, Cod. Car. XXXIX, chron. 19.)
[Col. 0168B]

ARGUMENTUM.---Monitus a Pippino quod Marinus (presb. card. creatus superiori anno) cum Georgio misso imperiali dum in Francia erat machinatus esset in sanctam sedem, quae et ipse jam norat et imperator regi patefecerat, eumdem rogat ut episcopum ordinari permittat in aliqua Francorum Ecclesia, ne forte deterior fiat, sed ut eum admissi sceleris poeniteat.

Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Omnino compertum habet vestra Christianissima excellentia qualiter Marinus presbyter noster [Lamb. add. qui] ibidem ad vos moratur, iniqua operatione [Col. 0168C] contra sanctam Dei Ecclesiam fidemque orthodoxam, Deo sibi contrario, cum Georgio quodam imperiali a secretis, consilia sedi nostrae contraria et vestrae simili modo ingerere [Lamb., jungere] cupiens; quod quidem et idem imperator vestrae a Deo protectae excellentiae per suas innotuit litteras. Unde quia defensorem fidei orthodoxae atque propugnatorem gregis sui, vel populi Christiani liberatorem Christianissimam bonitatem vestram, beatus apostolus et princeps apostolorum Petrus eligere et confirmare dignatus est, idcirco adoptamus atque deprecamur eximiam bonitatem vestram [L. et G., tuam], optime rex et spiritalis compater, ut jubeas sanctissimo [Col. 0169A] fratri nostro [a 1Kb] Wulchario episcopo praecipere, quatenus 161 ipse eumdem Marinum presbyterum, nostra vice, episcopum consecrare debeat, et in una civitatum vestrarum illis in partibus constituta, in qua praeviderit vestra sapientissima eximietas, eum ordinare disponite, quatenus perpetrati sceleris sui recordans, se inique egisse poeniteat, ne in eo, quod absit, antiquus humani generis hostis, mentem illius vagantem inveniens, quasi in sublime extollat, saevissimeque quoquomodo valeat funditus disperdere; sed magis, ut confidimus in vestram benignissimam excellentiam atque a Deo praeclaram cordis vestri dilatationem, huic nostrae postulationi vestra praeclara excellentia aurem accommodare dignetur [b 1Kb] , quatenus et ille securus de hujuscemodi re persistat, [Col. 0169B] et nos pro vestra immensa laetitia atque sospitatis gaudio indesinenter Dominum Deum coeli exorare jubeamus. Bene valete.





XX. 162 ITEM EPISTOLA EJUSDEM PAPAE AD DOMNUM PIPPINUM REGEM, PER PETRUM PRESBYTERUM DIRECTA, In qua continetur abbasciatum [legatio] Remedii episcopi et Audecarii [Al., Andegarii] comitis, qualiter justitias beati Petri apostolorum principis apud Desiderium, quondam regem ex parte receperit, et reliquas justitias faciendum pollicitus est [c 1Kb] .
(An. Dom. 759, Cod. Car. XXI, chron. 20.)

ARGUMENTUM.---Edoctus superiori anno iniquam Desiderii indolem Pippinus, illustres missos Romam legat Remigium fratrem Rothomag. archiepiscopum, [Col. 0169C] et Autharium ducem. Horum praesentia ille motus per totum mensem Aprilem hujus anni se omnia restituturum promittit sanctae sedi; rogatque pontificem ut id regem moneat. Paulus per missum suum Petrum presb. ea nuntiat, perque alium missum nuntiaturum promittit, si rex natura infidus promissa servaverit. Ejus tamen fidem [Col. 0170A] et constantiam implorat, ut donationem integram sancto Petro vindicet, juxta editum diploma.

Domno [d 1Kb] excellentissimo filio et nostro spiritali compatri Pippino, regi Francorum et patricio Romanorum, Paulus papa [e 1Kb] .

Quia excellentia vestra merito bonorum operum superno examine fuerit comprobata, ipsis jam in manifesto rerum exhibitarum effectu demonstratum est, dum nimirum, adepta desuper divinae sapientiae participatione, regalis fastigii sceptra coelesti benedictione constet effectius [efficacius] promeruisse. Unde cum sibi hanc ab omnipotente Deo gratiam missam eximietas vestra 163 non ambigit, profecto ei placere qui eam contulit totis intendit nisibus, et [Col. 0170B] pro ejus quam suo eruit, divino nutu, certamine, scilicet sanctae universalis Ecclesiae, et exaltationis vigore, decertare non desistit, cordis sui oculis a Deo protegenda eximietas vestra, adhibens illa quae sibi, pro hujuscemodi laboris fructu, a beato apostolorum principe Petro coelorumque regni clavigero, aetherea promissa sunt praemia. Ubi jam non humana inter homines gloria, sed inter angelos, divina nunquam amittenda felicitate gaudetur: exsultaque et laetare, felicissime rex, quia tuo, annuente Deo, certamine, sancta spiritalis mater vestra, universalis Dei Ecclesia, ab aemulorum insidiis erepta atque exaltata triumphat, fidesque orthodoxa tuo zelo et fortitudinis brachio illibata ab haereticorum jaculis consistit.

[Col. 0170C] Pro quo beatus et justus effectus es in omnibus operibus tuis, fili dulcissime et spiritalis compater victoriosissime, eximieque rex. Innotescimus siquidem praecelsae Christianitati vestrae quod nuper dum ad nos conjunxissent [pervenissent] fidelissimi vestri, scilicet a Deo amabilis Remedius [f 2Kb] vester, atque [Col. 0171A] Aucharius [Andegarius] gloriosissimus dux, constitit inter eos et Desiderium Langobardorum regem, ut per totum instantem Aprilem mensis istius 13 [Lamb., 12] indictionis, omnes justitias fautoris vestri beati Petri, apostolorum principis, omnia videlicet patrimonia, jura etiam, et loca, atque fines, et territoria diversarum civitatum nostrarum reipublicae Romanorum nobis plenissime restituisset. Unde ex 164 parte quidem easdem justitias nobis idem Langobardorum rex fecisse dinoscitur [a 1Kb] , et reliquas omnes justitias se profitetur atque omnino spondet nobis esse facturum. Quapropter impensius nos praefatus Desiderius Langobardorum rex obsecratus est ut vestrae a Deo protectae excellentiae nostris apostolicis relationibus intimare debuissemus, et [Col. 0171B] ecce sicut nostro, post Deum, liberatori, hoc ipsum eximiae atque sublimissimae et a Deo protectae Christianitati vestrae, per has apostolicas nostras, innotuimus syllabas, dirigentes magnopere ad vestram a Deo inspiratam praecelsam sublimitatem praesentem dilectum filium nostrum Petrum presbyterum, quem petimus, benigno solite aspectu a vobis suscipi, et cum effectu atque prospero nuntio, de perfecta plenariaque justitia diversarum causarum fautoris vestri beati Petri, apostolorum principis, ad nos remeandum absolvere dignemini. Si vero in ea quae [quam] praefatus Desiderius rex vel ejus Langobardorum gens profitentes pollicentur, permanserint sponsione, nobisque omnia, secundum ut constitit et pactorum foedera continent, restituta ab eis nobis [Col. 0171C] fuerint, tunc a Deo conservandae excellentiae vestrae meritum intimantes innotescemus ei [Lamb., rei].

Unde obsecrantes petimus et obnixe deprecamur, imo et conjuramus te, excellentissime atque Christianissime rex, amantissime fili et spiritalis compater, per omnipotentem Deum et beatum Petrum, qui te in regem unxit, ut perfectius ea quae pertinent ad exaltationem et ad ampliatam [ampliorem] liberationem sanctae Dei Ecclesiae, et istius a vobis redemptae provinciae, sicut beato Petro et nostro praedecessori pontifici sanctae recordationis domno et germano nostro beatissimo Stephano papae polliciti estis, cuncta perficere et adimplere jubeatis [b 1Kb] , quatenus promissam 165 et repositam vobis mercedis [Col. 0171D] coronam de manu omnipotentis Dei recipiatis, orantes de reliquo omnipotentis Dei nostri misericordiam, ut sua vos circumtegat gratia, una cum dulcissima [Col. 0172A] conjuge, excellentissima regina filia et spiritali nostra commatre, atque amantissimis natis, id est praecelsis regibus, et praesentis regni culmen et triumphum victoriae possidere, et aeterna gaudia in coelestibus regnis cum sanctis perfrui concedat. Incolumem excellentiam vestram gratia superna custodiat.





XXI 166 ITEM EPISTOLA EJUSDEM PAPAE AD DOMNUM PIPPINUM, GLORIOSUM REGEM, PER GEORGIUM EPISCOPUM DIRECTA, In qua continentur gratiarum actiones pro liberatione sanctae Dei Ecclesiae, et in embolo postulat ut filium ejus, qui tunc natus fuit, ex sacro baptismatis fonte excipere mereretur [c 1Kb] .
(An. Dom. 759, Cod. Car. XXIII, chron. 21.)
[Col. 0172B]

ARGUMENTUM.---Georgium episcopum missum suum ad Pippinum legat, in cujus ore ponit quae narrare debeat. Tota epistola in regiis laudibus et gratiarum actione versatur pro tot tantisque beneficiis in Ecclesiam collatis. Nil in eadem perspicuum, praeter embolum, in quo Pippini filium nuper natum suscipere optat e sacro fonte.

Domno [d 1Kb] excellentissimo filio nostro, spiritali compatri Pippino regi Francorum et patricio Romanorum, Paulus papa [e 1Kb] .

Solet epistolaris latio [Forte, relatio] mentem semper vi sua [Al., visitatione] reficere, et materia quodammodo charitatis existere. Quia ergo spiritalium dilectio sincera filiorum paternos sustinet desideranter affectus, summa nos cum alacritate implere [Col. 0172C] convenit quod purae conscientiae deposcit affectus; et licet ad reddenda paternae charitatis officia, prolixitate itineris imminente, raritas portitorum impediat. Quotiens autem necessitas inciderit occasionis, excellentissimam Christianitatem vestram non desistimus scriptis discurrentibus visitare, et honore solito amplectentes [Lamb. add. salutare], [f 1Kb] utilitate 167 quatenus hoc quod [hos quos] oculis carnalibus praesentium [praesentes] videre non possumus, eos aliquatenus scriptis valeamus alternantibus intueri. Itaque ita ubique, Deo illustrante [L., a Deo illustratae], excellentiae vestrae merita diffusa divulgavit opinio, ut ex rebus ab ea gestis omnibus laudabiliter demonstretur. Unde in quantum valet nostri oris assertio, [Col. 0172D] protensae laudationis attestatione, vestrae eximietati gratiarum reddentes actiones, aptum prospeximus praesentem sanctissimum atque reverentissimum fratrem [Col. 0173A] Georgium [a 1Kb] et coepiscopum nostrum, illuc usque ad vestra praeclara Deo invitabilia transmittendum vestigia, cui singillatim omnium spiritalis matris vestrae, sanctae Dei Ecclesiae, et istius a vobis redemptae provinciae utilitatum necessitates, a Deo protegendae sublimitati vestrae excellentiae referendas [b 1Kb] commisimus.

Sed petimus a Deo, servate fili et spiritalis compater, benignissime rex, nosterque post Deum liberator, et obnixe deprecamur, ut jubeas eumdem nostrum missum benigno solitoque gratulationis aspectu commendatum suscipere, nostrisque postulationibus, quae ad exaltationem sanctae Dei Ecclesiae, et maxime ad tuae animae mercedem et aeternam memoriam respiciunt, a Deo impulsas benignitatis tuae aures, et congruum [Col. 0173B] atque velociorem de cunctis adhibere digneris effectum; quoniam, sublimissime regum, amantissime fili et spiritalis compater, ad hoc te omnipotens Deus sanctae suae Ecclesiae voluit, per manus beati Petri, liberatorem adesse, ut tuo solito praesidio plenissima salus et redemptio sanctae suae Dei Ecclesiae et istius provinciae 168 proficiat, orantes Dominum Deum nostrum, quia [Gent., qui] actus vestros ita sua pietate disponat, quatenus excellentiae vestrae praesentis vitae spatia cum prosperitate disponat, [ut cum] victoria regni gubernacula perfruens longaeviter exsequatur, et ad promissionis aeternae praemia, cum dulcissima conjuge, excellentissima regina, spiritali nostra commatre, et eximiis natis, id est regibus, cum sanctis et electis suis, utrosque vestrum [Col. 0173C] idem omnipotens Deus faciat perenniter gratulari. Incolumem excellentiam vestram gratia superna custodiat.


+

Interea, sublimissime regum, nostrae perlatum est notioni quod Dei nutu novum regem ex vestris visceribus, ad exaltationem sanctae suae Ecclesiae, omnipotens Deus contulit: de cujus nativitate maximo gaudio sumus relevati; unde obnixe te petimus ut a [Lamb. om. a] sacratissimo baptismatis lavacro eumdem maximum [Lamb. om. maximum] vestrum filium suscipere mereamur. Quatenus duplex [c 1Kb] Spiritus sancti gratia in medio nostrum, et geminae festivitatis nobis oriatur laetitia.





XXII. 169 EPISTOLA EJUSDEM PAPAE AD DOMNUM CAROLUM ET CAROLOMANNUM REGES DIRECTA, In qua continentur gratiarum actiones et uberrimae benedictiones [d 1Kb] .
(An. Dom. 760, Cod. Car. XLI, chron. 22.)
[Col. 0174A]

ARGUMENTUM.---Carolo et Carolomanno per Droctegangum et Wulfhardum abbates, qui excusatorias eorum attulerant quod munera nulla mitterent, respondet se alia munera non optare quam eorum incolumitatem ac defensionem catholicae fidei et Ecclesiae exaltationem.

Domnis excellentissimis filiis Carolo et Carolomanno regibus Francorum et patriciis Romanorum, [Col. 0174B] Paulus papa.

Missam relationem excellentiae vestrae deferentibus harum gerulis Droctegango scilicet et Wulfardo, religiosis abbatibus [e 1Kb] , suscipientes votivo sumus incolumitatis vestrae nuntio relevati, optantes ut vitam actusque vestros sua misericordia Dominus et protegat et disponat, atque ad perfectam perducat aetatem. Per easdem siquidem syllabas innotuistis, maximam vos tenere verecundiam in id quod interim munerum commoda per harum latores nobis dirigere non [Ms. om. non] valuistis. Sed quid est, dulcissimi atque amantissimi filii, victoriosissimi reges, quod nos muneribus vestris laetificare inhiatis? Nulla enim alia munera desideramus quam vestrae incolumitatis prosperitatem sedule addiscere, [Col. 0174C] et de vestris profectibus gratulari. Haec est locupletatio nostra, vestram [F., vestra] quam inhianter amplectamur, exsultationibus jocunditatem [F., exsultationis jucunditas], 170 haec est exaltatio sanctae Dei Ecclesiae, et defensio fidei orthodoxae, vestrae protectionis integritas. Vos quippe Dominus elegit prae omnibus regibus, et liberatores sanctae suae catholicae et apostolicae constituit Ecclesiae, et in reges per manus beati Petri ungi dignatus est.

Sed omnipotens Dominus, per quem reges regnant, ad perfectam vos perducat aetatem, et solium regni vobis vestroque praeclaro semini, aevis [f 1Kb] prosperisque temporibus ad exaltationem sanctae [Col. 0175A] suae Ecclesiae et amplissimam Christianorum orthodoxae fidei defensionem [a 1Kb] , concedat possidendum, tribuens vobis e coelo victorias, omnesque barbaras nationes vestris Deo imitabilibus subjiciens vestigiis, et aeternae vitae gaudia largiri dignetur, quatenus, sicut in praesenti vita regnatis, et venturo in saeculo cum Christo regnare mereamini, dicatque omnis populus: Amen, fiat, fiat (Psal. CV). Bene valete.





XXIII. 171 ITEM EPISTOLA EJUSDEM PAPAE AD DOMNUM PIPPINUM REGEM DIRECTA, De sanitate vel incolumitate ejus percunctandum, simulque et de missis suis, qui ad regiam fuerunt directi urbem [b 1Kb] .
(An. Dom. 760, Cod. Car. XXXVIII, chron. 23.)
[Col. 0175B]

ARGUMENTUM.---Officiosa hac epistola monet se per Droctegangum et Wulfhardum regios missos scripsisse aliam, certior fieri cupiens de Aquitanica expeditione, nullum hactenus habuisse responsum, cognovisse tamen a peregrinis eum reversum esse incolumem, quare laetum se esse ait laetioremque sibi fore regiam epistolam, quam impense optat. De suis missis Constantinopoli nil novi esse.

Domno [c 1Kb] excellentissimo filio, et nostro spiritali compatri Pippino regi Francorum et patricio Romanorum, Paulus papa.

Praemissis nostris apicibus, et affatibus per Droctegandum et Wulkardum [Lamb., Wulfardum], Deo amabiles, fidelissimos vestros missos, sumus impensius deprecati [d 3Kb] eximiam excellentiam vestram [Col. 0175C] ut nos certiores atque laetiores reddere annueretis de vestra amplissima sospitate, et de eo quo profecti estis itinere [e 1Kb] , qualiter erga vos Dominus esset operatus, et dum tanto evoluto tempore nullam a vobis responsionis seriem de hujuscemodi re agnovimus [f 1Kb] , vehementer noster attritus est animus. At vero per diversos ex ipsis regionibus liminibus [Col. 0176A] apostolorum advenientes peregrinos didicimus sospitem te ad propria, praecellentissime fili et spiritalis compater, esse, annuente Deo, reversum. Unde magno gaudio noster animus relevatus est.

172 Quapropter, destinatis praesentibus nostris apostolicis syllabis, visitationis causa, obnixe petimus ut dignetur sublimis vestra excellentia, quantocius nos de amplissima incolumitatis vestrae sospitate laetos reddere, significans, Christianissime fili et spiritalis compater, qualiter erga vos et excellentissimam filiam et spiritalem nostram commatrem, et eximios [Lamb. add. vestros] filios agatur, ut noster animus maxima jocunditatis exsultet laetitia, quoniam nimio desiderio fervescimus vestram sedule addiscere sospitatem, et de vestro [Col. 0176B] gaudio exsultare, quoniam vestra salus exaltatio est sanctae matris vestrae Ecclesiae, et prosperitas vestra nostra esse probatur laetitia.

Itaque, praecellentissime fili et spiritalis compater, bone et optime rex, ecce hactenus nullam rei veritatem de nostris missis, quia [Lamb., qui a] regia profecti sunt urbe, addiscere valuimus, quid erga eos ageretur, et ideo nequaquam vobis quippiam de eis significare valuimus. Dum vero rei agnoscere potuerimus veritatem, confestim eximiae excellentiae vestrae dirigemus in responsis [g 2Kb] .

His praemissis, Deum coeli petimus ut vobis et praesentis vitae longaevitatem et regni gubernacula cum excellentissima regina filia et spiritali nostra [Col. 0176C] commatre, Christianissima regina, vestraque dulcissima conjuge, atque amantissimis vestris natis nostrisque filiis, iisdem eximiis regibus et patriciis Romanorum, perfruendum concedat, et coelestis regni participes faciat, nosque permittat de vestra amplissima sospitate semper gratulari. Incolumem excellentiam vestram gratia superna custodiat.





XXIV. 173 ITEM EPISTOLA EJUSDEM PAPAE AD DOMNUM REGEM PIPPINUM, In qua continentur benedictiones, et praefatus papa poscens ut dominus rex Pippinus suos missos partibus Romae dirigeret, et sibi [Al., ei] de salute vel sospitate sua innotesceret, et qualiter in itinere egisset, quo modo Dominus inimicos ejus in manus ipsius tradidisset, et sub pedibus ejus humiliasset [a 1Kb] .
(An. Dom. 760, Cod. Car. XXXI, chron. 24.)
[Col. 0177A]

ARGUMENTUM.---Iterum de eadem re, quod nonnihil adversi vulgi rumor sparserat de expeditione illa: eoque magis ardenter missos regios cum litteris exspectat.

Domno [b 1Kb] excellentissimo et nostro spiritali compatri Pippino regi Francorum et patricio Romanorum, [Col. 0177B] Paulus papa [c 1Kb] .

Quoties fidelium Dei spiritalia referuntur studia, protinus audientium mentes ignitae in Dei amore et mandatis divinis efficiuntur, atque ad supernae considerationis [d 1Kb] merita amplissime ad laudem Dei proferre, et perennibus temporibus permanenda Scripturae testimoniis tradere, dum vestro concursu et auxilio [accenduntur, vel aliquid simile], Ecclesiae Dei exaltatio et fidei orthodoxae [e 1Kb] profligatur defensio, pro quo benedictus et laudabilis in omnibus regibus coram Deo et hominibus esse dinosceris, Christianissime rex, et nomen benignitatis tuae exaratum fulget in conspectu divinitatis. Etenim dum hujus evoluto temporis spatio, quo [L. et G., quod] nos nec vestrae sospitatis 174 relationem meruimus [Col. 0177C] suscipere, nec penitus agnoscere quid circa vos ageretur, vel qualiter in itinere [f 1Kb] quo profecti estis peregistis, nimis anxietatis fervore desiderii nostri affectio in hoc ipsum addiscendum sedulo provocatur, praesertim dum et a nostris vestrisque inimicis, adversa nobis de ipsis partibus annuntiantur. Unde desiderium magnum nobis inhaeret vestrae sospitatis [Col. 0178A] gaudia addiscere, et vestris salutaribus profectibus gratulari, et contra, inimicorum contritionem agnoscere. Pro quo, quaesumus, ut certos nos, sicut desideramus, per vestros nuntios, de vestra prosperitate et laetitia reddere jubeatis, quoniam vestra salus nostra est prosperitas, et vestra exaltatio nostrum procul dubio est gaudium et immensa securitas, dignamque [divinamque] ex hoc Dei deprecamur potentiam, ut ipse protector noster, et cum ejus angelis dignetur praecellentissimam Christianitatem vestram tueri et gubernare, ut in coelestibus regnis, et cum sanctis et electis, qui ab initio mundi placuerunt Deo, multipliciter consequaris mercedem, optantes quidem ut nos certiores vestra si faciat [g 1Kb] a Deo protecta excellentia; quid erga vos, aut Christianam [Col. 0178B] gentem vestram agere videmini, et quomodo Deus noster vestros ac nostros humiliavit inimicos, et, ut fati sumus, certos nos, sicut desideramus, de vestra prosperitate et laetitia reddere jubeatis. Incolumem excellentiam vestram gratia superna custodiat.





XXV. 175 ITEM EPISTOLA EJUSDEM PAPAE AD DOMNUM PIPPINUM REGEM DIRECTA, In qua postulat adjutorium contra Graecos [h 1Kb] .
(An. Dom. 761, Cod. Car. XXXIV, chron. 25.)

ARGUMENTUM.---Wulcharius episcopus, Felix et Ratbertus regii missi Romam venerant, quibus in Franciam reversis nuntiatur pontifici Graecos moturos in Romam et Ravennam. Ea propter rogat [Col. 0178C] ut missum leget Desiderio, qui si opus erit, Beneventanos, Spoletanos, Tuscanos opem ferre jubeat Ecclesiae: religionis enim bellum erat. Alium item missum orat ut Romae commoraturum mittat, qui Desiderio immineat super eadem re.

Domno [i 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa [j 2Kb] .

[Col. 0179A] Praecelsae et a Deo servatae Christianitati vestrae his nostris apostolicis innotescimus apicibus, quod jam, absolutis vestris missis, qui nuper ad nos conjunxerunt, Wulchario [Lamb., Wilchario] videlicet sanctissimo fratre et coepiscopo nostro, et Felice religioso, et Ratberto viro illustri [a 2Kb] , conjunxit ad nos nuntium missum 176 a fidelibus sanctae Dei Ecclesiae, spiritalis matris vestrae, qui vera nobis semper assolent indicare, significans nobis quod nefandissimi Graeci, inimici sanctae Ecclesiae Dei et orthodoxae fidei expugnatores, Deo sibi contrario, super nos et Ravennatium partes irruere cupiunt atque motionem facere [b 1Kb] . Unde quia alibi, post Deum et beatum Petrum, nostra spes non est, nisi apud vestram nobilissimam excellentiam, ideo obnixis [Col. 0179B] deprecationibus petimus te, excellentissime fili et spiritalis compater, ut jubeas propter Deum et reverentiam beati Petri salutem istius provinciae a vobis redemptae procurare, et confestim vestrum dignemini dirigere Desiderio Langobardorum regi missum, ut, si necessitas fuerit, significatum auxilium nobis pro incursione eorumdem inimicorum impertire debeat, praecipiens Beneventanis atque Spoletinis, seu Tuscanis, nobis e vicino consistentibus, ut ipsi nostro occurrant solatio [c 2Kb] ; deprecantes et hoc a Deo institutam excellentiam vestram ut ad nos, hoc adveniente Martio mense [d 1Kb] , vestrum dirigere jubeatis missum, qui hic Romae nobiscum demorari debeat, et ipse, si necessitas exigeret, apud Desiderium imminere debeat regem, pro eodem [Col. 0179C] nobis transmittendo solatio: 177 quia, ut plenissime satisfacta est vestra excellentia, non ob aliud [Col. 0180A] ipsi nefandissimi nos persequuntur Graeci, nisi propter sanctam et orthodoxam fidem, et venerandorum Patrum piam traditionem, quam cupiunt destruere atque conculcare [e 1Kb] .

Pro quo jubeat sollicite vestra benigna disponere excellentia, ut eorumdem inimicorum ad nihilum redigatur vesania, et perfectius haec provincia, vestro certamine redempta, et a vobis beato Petro pro remedio animae vestrae concessa [f 1Kb] , ab aemulorum insidiis vestra consueta permaneat protectione, vobisque copiosa in coelis ascribatur merces, et nominis vestri laus, et universae gentis exaltatio, sicut etiam factum est, et nunc multo amplius, in universo orbe terrarum divulgetur, atque intercedente beato Petro, victoriae triumphum e coelo vobis Dominus super [Col. 0180B] omnes tribuat gentes, dum vestro auxilio confusis expugnatoribus sanctae orthodoxae fidei, pax et laetitia, et observatio Christianorum fidei in omnibus praedicata fuerit Ecclesiis, meritoque ex hoc coelestia vobis a Deo conferantur gaudia. Incolumem excellentiam vestram gratia superna custodiat.





XXVI. 178 ITEM EPISTOLA EJUSDEM PAPAE AD DOMNUM REGEM PIPPINUM, PRO DEFENSIONE SANCTAE DEI ECCLESIAE DIRECTA, In qua continentur uberrimae laudes, et [Al. add. in] embolo continetur, ut praefatus domnus rex Pippinus Desiderio regi Longobardorum suam praeceptionem dirigeret, ut si necesse exigeret, auxilium praestare deberet, tam Ravennae quamque aliis maritimis civitatibus, ad dimicandum contra inimicorum impugnationem [g 1Kb] .
(An. Dom. 761, Cod. Car. XXVIII, chron. 26.)
[Col. 0180C]

[Col. 0181A] ARGUMENTUM.---Post missas litteras a Sergio archiep. Ravenna accipit epistolas duas ad eum datas a Leone imperiali et a Veneticis fidelibus de Graecorum consiliis. Utramque mittit Pippino praeproperam petens jussionem Desiderio, ut auxilium ferat, si opus fuerit, pro tuendis maritimis civitatibus Ravennae et Pentapoleos.

Domno [a 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Praecelsae et a Deo servatae Christianitati vestrae, eximie fili et spiritalis compater, sicut nostro, post Deum, liberatori, ea quae superveniunt vel aguntur in his partibus quantocius significare vobis procuramus, et ideo his apostolicis relationum syllabis mellifluae [Col. 0181B] et a Deo institutae regalis vestrae potentiae culmini innotescimus, suscepisse nos, post absolutionem nostrarum litterarum [b 1Kb] , syllabas a sanctissimo fratre nostro Sergio, archiepiscopo Ravennate, quas Leon imperialis ejus sanctitati, Ravennatum provinciae, visus est direxisse; et ecce infra has nostras 179 apostolicas litteras praeclarae excellentiae vestrae, earum instar, direxisse; ut suasionis versutiam in eis annexam praefulgida excellentia vestra agnoscens [c 1Kb] , merito sanctae Dei Ecclesiae fideique orthodoxae defensionem perfectius studeat procurare; quatenus repositam sibi in coelestibus regnis coronam mercedis a Domino Deo nostro percipere mereatur: optantes vos de reliquo aevis et prosperis semper in Domino valere temporibus. Incolumem excellentiam [Col. 0181C] vestram gratia superna custodiat.


EMBOLUM.

Exemplar denique epistolae secreto directae a quibusdam fidelibus Veneticis sanctissimo fratri nostro Sergio archiepiscopo simul, et ex litteris quas idem sanctissimus vir nobis direxit, infra haec nostra scripta vobis misimus [d 1Kb] , et peto et tanquam praesentialiter deprecor, atque per omnipotentem Deum conjuro excellentissimam Christianitatem vestram, ut nimis velociter dirigere jubeatis vestram praeceptionem Desiderio regi Langobardorum, ut si necesse exegerit, auxilium praestare debeat tam Ravennae quam [Col. 0182A] Pentapoleos maritimis civitatibus ad dimicandum contra inimicorum impugnationem.





XXVII. 180 ITEM EPISTOLA EJUSDEM PAPAE AD DOMNUM PIPPINUM REGEM DIRECTA, In qua continentur gratiarum actiones pro exaltatione sanctae Dei Ecclesiae, et ut missum suum Romam dirigeret [e 1Kb] .
(An. Dom. 761 Cod. Car. XXXVII, chron. 27.)

ARGUMENTUM.---Eximiis laudibus prosequitur Pippinum ob susceptam catholicae fidei et Ecclesiae defensionem. Iterumque orat ut missum Romae commoraturum sibi leget, contra impios Graecos, qui orthodoxam fidem et Ecclesiam destruere assidue meditabantur. Petrus primic. defensor. missus pont.

[f 1Kb] Domno excellentissimo filio et nostro spiritali [Col. 0182B] compatri Pippino regi Francorum et patricio Romanorum Paulus papa.

Dum illa quae nostris stipendiis [g 1Kb] aguntur nulla possunt oblivione deleri quanto, magis illa quae ad laudem Redemptoris Domini Dei nostri, ejusque sacratissimae Ecclesiae, et beati Petri apostolorum principis, geruntur, nec temporum prolixitate, nec diversitate qualitatum, oblivioni mandantur [h 1Kb] , sed semper ad gloriam supernae potentiae et fidelium ejus pio exemplo permanent declarata? Scias, excellentissime fili et spiritalis compater, bone orthodoxe rex, praecelsa vestra et pia operatio et in coelo coram angelis Dei illustrata fulget, et in universo orbe terrarum laudabiliter in cunctis gentibus permanet vulgata; [Col. 0182C] quoniam vestro, post Deum, auxilio et optimo certamine sancta spiritalis mater vestra, Dei Ecclesia, constat ab inimicorum insidiis erepta, et orthodoxa Christianorum fides ab impugnatoribus defensa; pro quo exsulta in Domino et laetare, benignissime rex, quia nomen excellentiae tuae in libro vitae exaratum rutilat in 181 conspectu Dei. Interea, dum tanta nostro cordi desiderii capacitas imminet, de vestra prosperitate laetos certosque effici aptum prospeximus, missis sanctae Dei Ecclesiae nostris relationibus, excellentiae vestrae persolvere [i 1Kb] , dum nihil nobis dulcius nihilque suavius in hac vita existit quam de vestra prosperitate in Domino jocundari, in eo quod [Col. 0183A] vestra salus, sanctae Dei Ecclesiae, et fidei exaltatio, et vera defensio, ut semper [Lamb., saepe] scripsimus, existit; unde, et a te, quia corporali visione procul ab invicem consistimus, per nostras tamen relationes amore mutuo spiritaliter adnecti desideramus [a 1Kb] .

Itaque nimis deprecamur excellentiam vestram, sicut per anteriores nostras litteras [b 1Kb] postulandum direximus, ut jubeatis vestrum fidelissimum missum hic ad nos Romam dirigere, qui nobiscum pro insidiis inimicorum demorari debeat, per quem et meritum rei, ut causae eventus exegerit, excellentiae vestrae debeamus significare, unde nunc direximus ad vestram a Deo servatam excellentiam praesentem Petrum primum defensorem sanctae nostrae Ecclesiae [Col. 0183B] fidelissimum missum, cui de omnibus apostolicis causis injunximus benignitati vestrae enarrandum [c 1Kb] , quem petimus hilari a vobis suscipi animo, eumque pro amore fautoris vestri beati Petri apostolorum principis, in omnibus acceptare, atque nostris precibus aurem benignitatis vestrae accommodare dignemini, et ad nos cum effectu atque laetabundis nuntiis absolvere jubeatis; supplici deprecatione te, bone orthodoxe rex, quaesumus postulantes, ut sis nobis, post Deum, firmus protector 182 ac defensor, constanter in eo quod coepisti bono, ac pio redemptionis sanctae Dei Ecclesiae permanens opere. Optime enim praecellenti vestrae Christianitati compertum existit quanta qualisque sit impia haereticorum Graecorum malitia, inhianter meditantes atque insidiantes [L., [Col. 0183C] meditantium . . . insidiantium], qualiter Deo illis contrario sanctam catholicam et apostolicam Ecclesiam humiliare atque conculcare, et fidem sanctam orthodoxam atque sanctorum Patrum traditionem destruere possint [d 1Kb] .

Sed tu, bone potentissime rex, viriliter, sicut vere orthodoxus, eisdem impiis resistere haereticis, atque solite sanctam Dei Ecclesiam et Christianorum orthodoxam fidem, tuo a Deo protecto solito auxilio atque congruo disposito defendere digneris, quoniam magnam [magna], post Deum, in vestra excellentia et fortissimi regni vestri brachio existit fiducia, et credimus quod, Deo cooperante, eadem nostra spes firma permanens ad optatum perducatur desiderium, ut merito [Col. 0184A] ex hoc a justo Domino Deo nostro, vobis in praesenti et futura vita tribuatur remuneratio, beato principe apostolorum interveniente, pro cujus amore in ejus decertatis causis, laetique solite de vestro [L. et G. add. pio] proposito effecti, cum Propheta consona canere valeamus voce: Salvum fac, Domine, Christianissimum Pippinum regem, quem oleo sancto per manus apostoli tui ungi praecepisti, et exaudi eum in quacunque die invocaverit te. Cum his vero deprecationibus, et hoc ejus pietatem quaesumus, ut longo senio regni potentiam excellentiae vestrae, commatri [L., et spiritali nostrae c.] a Deo protectae reginae, atque amantissimis natis vestris domnis Carolo et Carlomanno, praecelsis regibus Francorum et patriciis Romanorum, atque nobilissimae dominae Gisilae salubriter [Col. 0184B] concedat possidendam, tribuens vobis et aeternam in coelestibus regnis beatitudinem perfruendam. Incolumem excellentiam vestram gratia superna custodiat.





XXVIII. 183 ITEM EPISTOLA EJUSDEM PAPAE AD DOMNUM CAROLUM ET CAROLOMANNUM REGES DIRECTA, In qua continentur [continetur] pro defensione sanctae Dei Ecclesiae [e 1Kb] .
(An. Dom. 761, Cod. Car. XLII, chron. 28).

ARGUMENTUM.---Eadem occasione Petri primicerii defensorum proficiscentis Carolo et Carolomanno mittit hortatorias, ut, summis digni laudibus genitoris [Col. 0184C] exemplo, et catholicam fidem et Ecclesiam tueri non cessent.

Domnis nobilissimis atque excellentissimis filiis Carolo et Carlomanno regibus Francorum et patriciis Romanorum, Paulus papa.

Olim omnipotens Deus cernens populi sui Israelitici lamentationem et impiam ab Aegyptiis illis illatam oppressionem, misertus est eis, mittens famulum suum Moysen, per quem signa et prodigia exercens, eumdem suum eripuit populum, et per eum legem illis instruens (L. et G., instituens], ad optatam eos illis [f 1Kb] perduxit requiem. Cui etiam Josue, ut praelietur bella Domini, adnectitur (L., G., adnectit], atque alios sui divini nominis cultores, eis concessit auxiliatores; sed in omnibus illis non ita complacuit ejus divina [Col. 0185A] majestas, sicut in David rege [a 1Kb] ; servum meum secundum cor meum, in oleo sancto unxi eum, cui et regnum, et semini ejus in aeternum gloriose tribuit possidendum. Sic enim, praecellentissimi atque nobilissimi filii, a Deo instituti reges, idem Dominus Deus noster in vestra Christianissima complacuit excellentia, atque in utero matris vos sanctificans ad tam magnum regale pervexit culmen, mittens apostolum suum beatum Petrum per ejus nempe vicarium [b 1Kb] ; et oleo sancto vos vestrumque praecellentissimum genitorem ungens, coelestibus replevit benedictionibus, 184 et sanctam suam catholicam et apostolicam Ecclesiam, atque orthodoxam Christianorum fidem vobis commisit exaltandam atque viriliter defendendam. Quod profecto, excellentissimi filii, Spiritus [Col. 0185B] sancti gratia repleti, coelesti protectione adjuti, agere totis nisibus statuistis [studuistis], et vestro auxilio atque certamine ipsa sancta Dei Ecclesia, spiritalis mater vestra, ab inimicorum insidiis liberata exsultat, in Domino Jesu Christo et in conspectu Divinitatis vestra effulgent pia opera, et cum David atque Salomone regibus et caeteris Dei cultoribus vestra in coelestibus regnis ascripta sunt nomina.

Interea, dum tanto vestro beneficio dinoscimur esse relevati, amor nos hortatur, Christianissimi ac dulcissimi filii, de vestra prosperitate sedule addiscere et in Domino gratulari; et ideo visitationis atque salutationis paterno affectu, his nostris apostolicis apicibus, persolvimus vinculum, magnopere praesentem [Col. 0185C] Petrum primum defensorum sanctae nostrae Ecclesiae nostrumque fidelem missum [c 1Kb] , ad vestram dirigentes excellentiam, quatenus desiderabilem nostra vice referat salutem; quem petimus benigne a vobis suscipi, et de vestra per eum sospitate nos certos laetosque reddi, obnixe petentes, dulcissimi filii, excellentiam vestram, ut pia vestigia sequentes, imitatores efficiamini Christianorum parentum vestrorum, nempe proavi [Gent., avi nempe et p.], atque excellentissimi et a Deo instituti magni regis, genitoris vestri, et praecellentissimae genetricis vestrae, a Deo conservandae [Col. 0186A] reginae, qui vere prae omnibus regibus fideles Deo et beato Petro esse comprobantur [d 1Kb] , quorum merita in coelestibus regnis fulgent. Unde et petimus misericordissimam Dei nostri longanimitatem, ut sua vos gratia protegens, aevis [longaevis] et prosperis temporibus regalia sceptra 185 concedat perfruenda, dilatans terminos regni vestri, et victorias vobis de coelo tribuat, omnesque adversarios vestris prosternat vestigiis, et sicut terrenum, ita et coeleste regnum vobis per infinita saecula tribuat possidendum. Bene valete.





XXIX. ITEM EXEMPLAR EPISTOLAE AD DOMNUM PIPPINUM REGEM PER WITMARUM ET GERBERTUM ABBATES ET HUGBALDUM DIRECTAE, In qua continentur gratiarum laudes pro exaltatione sanctae Dei Ecclesiae, et postulans ut semper in id decertare debeat [e 1Kb] .
(An. Dom. 761, Cod. Car. XVII, chron. 29.)
[Col. 0186B]

ARGUMENTUM.---Duabus acceptis epistolis, una per primicerium defensorum Petrum redeuntem, altera postmodum per missos regios Widmarum et Gerbertum abbates, atque Hugbaldum vir. ill., gratias agit de missis juxta petita ad se directis. Interim eosdem cum Langobardis de rebus Ecclesiae egisse; at praeter aliquot peculia reddita, de finibus civitatum suarum et patrimoniis invasis nihil actum; omnia se auditurum ore missorum suorum; nam suos ipse missos cum regiis ad Desiderium legabat pro iisdem patrimoniis, nesciebatque quis exitus futurus esset.

[Col. 0186C] Domno [f 1Kb] excellentissimo filio, et nostro spiritali compatri Pippino regi Francorum et patricio Romanorum, Paulus papa.

Dum tam maxima nobis dilectionis affectio erga vestram a Deo inspiratam [Lamb., institutam] excellentiam insistit, ob hoc, sicut terra sitiens imbriferam desiderat inundationem, ita quoque vestrae prosperitatis cupimus 186 addiscere nuntia, et de vestris profectibus gratulari [g 1Kb] , in hoc quippe nostri cordis est devotio exsultandi, dum nimirum salus [Col. 0187A] vestra nostra existit securitas. Interea duarum epistolarum series, quas vestra direxit excellentia, cum magno suscepimus amore; unam quidem primitus per Petrum primum defensorem missum nostrum, et aliam per praesentes fidelissimos vestros missos Widmarum [L., Witmarum] scilicet et Gerbertum abbates, atque Hugbaldum virum illustrem [a 1Kb] , quarum paginam indagantes, mox liquido cuncta in eis exarata didicimus; immensas protinus de nostro referentes laudes, qui nos de vestra annuit sospitate gratulari.

In ipsis denique vestris relationibus solitam [L., solita] nobis a Deo illustratae mentis vestrae constantia protulit spei fiduciam, in id quod impensius innotuistis atque sedulo ex operibus demonstratis, [Col. 0187B] vos totis viribus [L., nisibus] pro exaltatione sanctae Dei Ecclesiae et fidei orthodoxae defensione esse decertaturos, et in ea vos fidei pollicitatione permansuros quam beato Petro, principi apostolorum, nostroque praedecessori domino et germano beatissimo Stephano papae spopondistis. Unde et in nostra fixi charitatis connexione, ideo juxta id quod petendo direximus, praefatos ad nos vestros videmini direxisse missos; qui apud Langobardorum imminerent regem, pro diversis sanctae Dei Ecclesiae causis ac justitiis, et in nostro assisterent solatio [b 1Kb] ; pro quo innumerabiles vobis referimus gratiarum actiones, quia vere, sicut benignus rex, amator spiritalis matris vestrae, sanctae Dei Ecclesiae agere, Christianissime fili et spiritalis compater, [Col. 0187C] semper 187 studes, et profecto erit tibi Dominus et in praesenti et in futura [Lamb., futuro] dignus retributor.

Nos itaque, excellentissime et a Deo protecte fili et spiritalis compater, firmi in vestrae charitatis dilectione permanemus. Nec est ulla rerum aut temporum qualitas, quae nos a vestra charitate possit separare, quia tu vere noster, post Deum, constas esse defensor et auxiliator.

Praefati denique missi vestri, in nostri praesentia, cum Langobardorum missis, nec non est Pentapolensium ac singularum nostrarum civitatum hominibus [Col. 0188A] assistentes, comprobatio coram eis facta est de habitis inter utrasque partes aliquibus justitiis, videlicet de peculiis [c 1Kb] inter partes restitutis. Nam de finibus civitatum nostrarum et patrimoniis beati Petri, ab eisdem Langobardis retentis atque invasis, nihil usque hactenus [L., G., add. recepimus]; etiam ea quae primitus reddiderant, denuo invaserunt. Unde constitit ut nostri ac singularum nostrarum civitatum missi ad Desiderium Langobardorum regem cum vestris progredi debeant missis, ut in eorum atque praedicti regis praesentia pro eisdem finibus ac patrimoniis, comprobatio fiat, nobisque omnia juxta pactionem restituantur; et nescimus quid ex hoc proveniendum sit; attamen per praefatos vestros missos, rei agnoscere potestis meritum.

[Col. 0188B] Quapropter quaesumus a Deo protectam excellentiam vestram ut ita disponere jubeat, ut plenarias de omnibus recipere valeamus justitias, quatenus idem beatus Petrus, princeps apostolorum, pro cujus restituendis luminariis decertatis, firmissimus vobis sit auxiliator ac optimus remunerator. Nam pro certo agnoscat excellentissima Christianitas vestra, quia si nobis praefati civitatum nostrarum ab eisdem Langobardis invasi fines atque patrimonia reddita non fuerint, etiam ea quae primitus reddiderunt invadere insidiabuntur [d 1Kb] , 188 quapropter obnixe petimus Christianitatem vestram, ut vestra [e 1Kb] solita dispositione exaltatio sanctae Dei Ecclesiae, et istius a vobis redemptae, cum Dei virtute, [Col. 0188C] provinciae salus proficiat, et ea omnia quae vestri missi sibimet a vestra praecellentia injuncta habuerunt, nobis liquidius referentes, ad singula eis responsum reddidimus, et de omnibus eos informavimus quae vestrae excellentiae referre debeant, nostrasque petitiones vestris studeant intimare auribus.

His itaque praemissis, Dei nostri omnipotentis exoramus clementiam, ut sua vos fovere annuat gratia, et praesenti temporali regno in longo senio [f 1Kb] cum prosperitate corporis et salute animae perfrui concedat; una cum dulcissima conjuge vestra excellentissima [Col. 0189A] regina filia et spiritali nostra commatre, atque praecellentissimis vestris natis; et coelestia quoque vobis per infinita tribuat praemiorum gaudia possidenda. Incolumem excellentiam vestram gratia superna custodiat.





XXX. 189 ITEM EPISTOLA EJUSDEM PAPAE AD DOMNUM CAROLUM ET CAROLOMANNUM REGES DIRECTA, In qua continentur gratiarum actiones, et de litteris ab eis directis, et ut cum domino genitore eorum, semper pro defensione sanctae Dei Ecclesiae decertare debeant [a 1Kb] .
(An. Dom. 761, Cod. Car. LX, chron. 30.)

ARGUMENTUM.---Carolo et Carolomanno, qui per eumdem primicerium responderant, se fine tenus vitae [Col. 0189B] catholicam fidem et Ecclesiam propugnaturos, uberrimas agit gratias, repetens ut genitoris vestigiis semper inhaereant.

Domnis [b 1Kb] excellentissimis filiis Carolo et Carolomanno regibus Francorum et patriciis Romanorum, Paulus papa.

Quanto decoris nitore regalis gloriae fastigium ornetis, ex hoc utique omnibus patenter datur intelligi, dum nimirum, sicut praeclaro genere orti, piis operibus ac dignis videmini illustrari moribus. Unde unam quidem hujus divini muneris gratiam possidetis ex genere, et alia fruimini ex opere; et nec mirum, si tantis infulis gloriae nobilitas vestra pollet, dum profecto scriptum est: Generatio rectorum benedicetur (Psal. III). Glorificamus enim atque conlaudamus [Col. 0189C] Dei nostri clementiam, qui tantam vobis Spiritus sancti gratiam contulit, jam nempe praedestinatos vos habuit, antequam de materno prodiretis utero, quoniam quos praescivit, et praedestinavit; quos praedestinavit, hos vocavit; et quos vocavit, illos et magnificavit (Rom. VIII). Vere enim magnificavit Dominus misericordiam suam super vos, et in reges per suum apostolum beatum Petrum vos ungens, defensores sanctae suae Ecclesiae atque fidei orthodoxae constituit [c 1Kb] , ut participes, in hoc 190 bono opere, vestri Christianissimi efficiamini genitoris, pro quo digna vobis erit in coelestibus regnis cum eo concessa remuneratio, et cum omni eritis sanctorum computati collegio.

Interea reversus ad nos Petrus primus defensorum, [Col. 0189D] missus noster, detulit nobis quas direxistis litteras, quibus relectis, magna cor nostrum repletum est laetitia. [Col. 0190A] Per has quippe innotuistis, excellentissimi atque praecellentissimi filii, vos semper in amore beati Petri et spiritalis matris vestrae sanctae Dei Ecclesiae atque nostro esse permansuros, et viriliter decertaturos pro ipsius sanctae Dei Ecclesiae atque fidei orthodoxae defensione; et quidem nobis, boni praecellentissimi reges, de vestra firma hujuscemodi constantia omnino confidendum est, magnam, post Deum, in vobis habentes spem. Sed omnipotens Dominus, qui dives est in misericordiis, ad perfectam vos perducat aetatem, tribuens vobis fortitudinem brachii sui, atque victores vos super omnes barbaras efficiat nationes; dilatans regni vestri terminos atque de vestro praeclaro semine super regale solium potentiae vestrae usque in finem saeculi sedere permittat, [Col. 0190B] pro aeterna sanctae suae Ecclesiae universali exaltatione et fidei orthodoxae defensione.

Sed peto, excellentissimi filii, ut imitatores vestri Christianissimi genitoris efficiamini, ejusque Deo placita sequentes vestigia, ut sicut ipse operibus omnibus gentibus demonstravit, ita quoque et vos bonum quod coepistis opus perficere studeatis, et viriliter cum eo decertare, quatenus amplissima sanctae Dei Ecclesiae procuretur exaltatio, dum vestro auxilio beatus Petrus receperit justitias suas [d 1Kb] , dignamque ex hoc coram Deo et angelis ejus, eodem principe apostolorum beato Petro interveniente, coelestium praemiorum recipiatis remunerationem, et vestri nominis memoria [e 1Kb] laudabilis 191 maneat in saeculum saeculi divulgata. Deus autem omnipotens, qui [Col. 0190C] cuncta ex nihilo suae potentiae verbo firmavit, suis vos divinis adhaerere faciens mandatis, vestra in beneplacito suo dirigat studia, tribuatque vobis prudentiae industriam, qualiter regni culmen gubernare valeatis, atque adversantium gentium nationes vetris subjiciat pedibus; et sicut in praesenti vita regalem vobis concessit dignitatem, ita quoque et coelestia vobis conferat praemiorum gaudia [f 1Kb] .





XXXI. ITEM EPISTOLA EJUSDEM PAPAE AD DOMNUM PIPPINUM REGEM DIRECTA, De monacho quodam Acosma [Lamb., a Cosma] ab Alexandrino patriarcha directo [g 1Kb] .
(An. Dom. 761, Cod. Car. XXXV, chron. 31.)

[Col. 0190D] ARGUMENTUM.---Post missorum discessum, a Cosma patriarcha Alexandrino venerunt litterae Romam [Col. 0191A] Africano navigio de orthodoxa fide contra Graecam impietatem vindicata. Has maximo catholicae religionis defensori gratas futuras pontifex mittit.

Domno [a 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Quia Spiritus sancti gratia praeveniente, cor benignae eximietatis vestrae amor Dei inflammavit, profecto constat, a Deo servate praecellentissime rex, piis te profectibus adhaerere, et dum tantam in vobis cumulatam gratiam conspicimus, omnino nobis et omnibus Christianis fiduciae materia de vobis admissa est, quod ea quae ad cultum Dei et verae fidei orthodoxae observantiam respiciunt, toto mentis conatu vos esse operaturos conspicimus.

[Col. 0191B] Inter haec vero, sublimissime fili et spiritalis compater, si quid ad nos pervenerit, libentissime, sicut orthodoxo regi et defensori 192 fidei Christianae significamus. Innotescimus quippe, jam absolutis vestris missis, conjunxisse ad nos navigium a partibus Africae, in quo quidam monachus Acosma [Lamb., Cosmas] ab Alexandrino patriarcha [b 2Kb] cum litteris directus advenit, quarum instar praefulgidae excellentiae vestrae misimus intuendum, ut ea quae nobis pro integritate fidei ab Orientalibus praesulibus et caeteris nationibus diriguntur [c 1Kb] , agnoscatis, et laetetur cor vestrum in hujuscemodi eorum affectu quem in [Col. 0192A] mandatis Dei habere videntur: quia dum piae considerationis studio mens vestra intenta existit, nimirum oppido gaudere vos credimus, si ea vobis quae pro integritate fidei pertinent, innotescimus [d 1Kb] : sed ipsa sancta orthodoxa, quam venerando colitis, fides, vos et in praesenti vita longaeviter cum victoria foveat, et aeterna cum sanctis tribuat gaudia possidenda. Incolumem excellentiam vestram gratia superna custodiat.





XXXII. 193 EXEMPLAR PRAECEPTI QUOD FUIT FACTUM A PAULO, SANCTAE RECORDATIONIS PONTIFICE SANCTAE ROMANAE ECCLESIAE ET UNIVERSALI PAPA [e 1Kb] .
(An. Dom. 762, Cod. Car. XII, chron. 32.)

[Col. 0192B] ARGUMENTUM.---Monasterium sancti Silvestri in monte Soracte cum aliis tribus ei subjacentibus concedit Pippino per litteras apostolicas, quas vocant bullam, anterioribus sancti Zachariae, queis Carolomanno permittebatur, cassatis, si repertae usquam fuerint. Subjacentia monasteria sunt sanctorum Stephani, Andreae et Victoris.

[f 1Kb] Paulus episcopus servus servorum Dei praecellentissimo filio Pippino regi Francorum et patricio Romanorum, et per eum venerabili monasterio beati Silvestri confessoris Christi atque pontificis, et [Al., vel] cunctae monachorum congregationi, nam [quin] et in posterum illic consistentium in perpetuum [g 2Kb] .

[Col. 0193A] Salubri providentia, quidquid venerabilium locorum requirit utilitas, illis nimirum committendum credimus esse personis quibus divinae illustrationis gratia diffusa, ea quae pertinent ad laudem Redemptoris nostri et ad maximum redintegrationis statum sanctorum locorum pertinere monstratur [Lamb., monstrantur], totis conatibus perficere nituntur. Et quoniam constat praecelsa eximietas vestra a nobis petisse monasterium scilicet beati Sylvestri pontificis atque confessoris, situm in 194 [a 1Kb] monte Serapt [Lamb., Serapte], [b 2Kb] nec non et alia illi tria subjacentia monasteria, sancti scilicet primi martyris Stephani, et beati Andreae apostoli, atque Victoris [c 1Kb] , universis rebus et possessionibus, locis etiam et diversis praesidiis, vel omnibus eis generaliter pertinentibus, [Col. 0193B] in integrum, ecce praecelsae excellentiae vestrae voluntati annuentes, per hujus praecepti seriem, nostrum monasterium beati Silvestri, cum praedictis aliis ei subjacentibus monasteriis, id est, beati Stephani atque beatorum Andreae et Victoris, cum omnibus eis generaliter et in integro pertinentibus, a praesenti quinta decima indictione [d 1Kb] , et in perpetuum, pro sustentatione peregrinorum et alimoniis fratrum nostrorum, Christi pauperum, atque monachorum, illic nunc et in posterum spiritalem vitam degentium [e 1Kb] , firma stabilitate vobis concedimus, et per vos in praefato venerabili monasterio hanc nostram apostolicam exarationis praeceptionem perenniter permanendam, concedimus atque largimur; quatenus vestro studio ea quae ad laudem Redemptoris [Col. 0193C] nostri et meliorem statum praedictorum venerabilium monasteriorum pertinere 195 noscuntur, in omnibus, Deo auspice, pro aeterna excellentiae vestrae memoria et maxima remunerationis mercede nihilominus proficiant, decernentes.

Itaque si quo tempore praeceptum illud, quod a [Col. 0194A] sanctae recordationis praedecessore nostro, beatissimo domino Zacharia papa: quod Carlomanno, germano nostro [Lamb., vestro], de eodem monasterio emissum est [f 1Kb] , vel aliud quodlibet de ipsis praefatis monasteriis munimen, ubi repertum fuerit, causam inanem atque vacuam esse nullam in se habentem firmitatem; statuentes interea et hac apostolica censura divini judicii obtestatione, et anathematis interdictione haec quae ad laudem Dei dinoscimur constituisse, pro sustentatione peregrinorum, ut dictum est, et cunctae monachorum illic consistentis congregationis stabilitate, in perpetuo permanere illibata:





XXXIII. 196 ITEM EPISTOLA EJUSDEM PAPAE AD DOMNUM REGEM PIPPINUM PRO DEFENSIONE SANCTAE DEI ECCLESIAE DIRECTAE, In qua continentur gratiarum actiones et uberrimae benedictiones pro integritatis orthodoxae fidei observationem [observatione] [g 1Kb] .
(An. Dom. 762, Cod. Car. XXX, chron. 23.)
[Col. 0194B]

ARGUMENTUM.---Monitus a Pippino, ut Desiderii amicitiam colat, nihil tum reposuerat: respondet nunc se id facturum, dummodo ille servet quae Pippino eidem, et Ecclesiae promiserat. Sibi interim cum eo convenisse, ut Ravennae simul essent pro Ecclesiae rebus aliquot componendis, et agendo de ratione obsistendi Graecis, qui semper moliebantur quomodo eam civitatem recuperarent. Quid consilii captum erit postea scripturum.

Domno excellentisimo filio et nostro spiritali compatri Pippino regi Francorum et patricio Romanorum, [Col. 0194C] Paulus papa.

Dum tanto vestrae sublimissimae excellentiae beneficio, et impenso opitulationis adminiculo, sancta spiritalis mater et peculiaris vestra universalis Dei Ecclesia dinoscitur relevata, quae humana lingua sufficere valeat ad hujus benignae vestrae operationis merita [Col. 0195A] gratiarum referre actiones? Et licet in hoc humanae considerationis capacitas rependere nequeat, verumtamen ille qui potens est, omnipotens et invisibilis Dominus Deus noster, cujus ordinatione vestra regalis potentia confirmata consistit, interventionibus sacri principis apostolorum beati Petri, dignam vobis remunerationem in praesenti vita et in futura beatitudine retribuet, praesertim dum et fortissimus sanctae orthodoxae fidei, et venerabilium Patrum piae traditionis defensor esse videris, excellentissime fili et spiritalis compater, et ob haec ipsa quae veneranter colis et defendere studes, orthodoxam fidem semper habebis adjutricem; 197 et profecto coelestis tibi contra adversantium cuneos administrabitur victoria.

[Col. 0195B] Interea quoniam magno affectu circa vestram a Deo protectam eximiam excellentiam fervescimus, debitum visitationis et salutationis naviter procuravimus sublimitati vestrae persolvere, eximie fili et spiritalis compater, hoc interea vestram meminisse volumus excellentiam, nuper nobis direxisse, quatenus in pacis dilectione cum Desiderio Langobardorum rege conversare studeamus, quod quidem si ipse excellentissimus [Lamb., exc. vir] in vera dilectione et fide quam vestrae excellentiae et sanctae Dei Romanae Ecclesiae spopondit, permanserit, utique nos in charitate firma, et stabili pace cum eo permansuri erimus [a 1Kb] , observantes illud Dominicae praeceptionis documentum: Beati pacifici, quoniam filii Dei vocabuntur (Matth. V).

[Col. 0195C] Hoc itaque innotescimus Christianissimae eximietati vestrae, eo quod convenit inter nos, et eumdem Langobardorum regem, ut pariter nos in Ravennantium [Ravennatium] urbe praesentare studeamus ad perficiendas quasdam utilitates spiritalis matris vestrae sanctae nostrae Ecclesiae, et pertractandum pro Graecorum malitia, qui quotidie imminent in ipsam Ravennatem ingredi civitatem [b 1Kb] . Dumque pariter praesentati, quidquid locuti fuerimus vel rei exegerit meritum, excellentissimae et a Deo protectae eximietati vestrae innotescemus. Orantes de reliquo divinam clementiam ut ad perfectam exaltationem sanctae Dei Ecclesiae et orthodoxae fidei defensionem, 198 de [c 1Kb] aevis et prosperis temporibus [d 1Kb] excellentissimam Christianitatem vestram, in solio regalis [Col. 0195D] potentiae, cum dulcissima conjuge, excellentissima [Col. 0196A] regina, spiritali nostra commatre, atque amantissimis natis conservare et protegere dignetur, tribuens vobis aeterna coelestis patriae gaudia possidenda. Incolumem excellentiam vestram gratia superna custodiat.





XXXIV. ITEM EPISTOLA EJUSDEM PAPAE AD DOMNUM [PIPPINUM] REGEM PRO DEFENSIONE SANCTAE DEI ECCLESIAE DIRECTA, Et de conlocutione cum Desiderio rege in urbe Ravenna.
(An. Dom. 762, Cod. Car. XXXIII, chron. 33.)

Domno [e 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

[Col. 0196B] Dum tanto vestrae sublimissimae excellentiae beneficio, et impenso opitulationis adminiculo sancta spiritalis mater et peculiaris vestra universalis Dei Ecclesia dinoscitur relevata, quae humana lingua sufficere valeat ad hujus bona vestrae operationis, merita gratiarum referre actiones? Et licet in hoc humanae considerationis capacitas rependere nequeat, verumtamen ille qui [Lamb. om. qui] potens est omnipotens et invisibilis Dominus Deus noster, cujus ordinatione vestra regalis potentia confirmata consistit, interventionibus sacris principis apostolorum beati Petri, dignam vobis remunerationem in praesenti vita [Lamb. add. et futura] beatitudine retribuet: praesertim 199 dum et fortissimus suae orthodoxae fidei, et venerabilium Patrum piae traditionis [Col. 0196C] defensor esse videris, excellentissime fili et spiritalis compater, et ob hoc ipsam, quam veneranter colis et defendere studes orthodoxam fidem, semper habebis adjutricem, et profecto coelestis tibi contra adversantium cuneos administrabitur victoria.

Interea quia magno amoris affectu circa vestram a Deo protectam eximiam excellentiam fervescimus, debitum visitationis et salutationis gnaviter procuravimus sublimitati vestrae persolvere, eximie fili et spiritalis compater. Hoc interea vestram meminisse volumus excellentiam, nuper nobis direxisse, quatenus in pacis dilectione cum Desiderio Langobardorum rege conversari studeamus. Quod quidem si ipse excellentissimus vir in vera dilectione et fide [Col. 0196D] quam vestrae excellentiae et sanctae Dei Romanae Ecclesiae spopondit, permanserit, utique et nos in charitate [Col. 0197A] firma et stabili pace cum eo permansuri erimus, observantes illud Dominicae praeceptionis documentum: Beati pacifici, quoniam filii Dei vocabuntur (Matth. V). Hoc itaque innotescimus Christianissimae eximietati vestrae, eo quod convenit inter nos et eumdem Langobardorum regem, ut pariter nos in Ravennatium urbe praesentare studeamus ad perficiendas quasdam utilitates spiritalis matris vestrae sanctae nostrae Ecclesiae, et pertractandum pro Graecorum malitia, qui quotidie imminent in ipsam Ravennam ingredi civitatem. Dumque pariter praesentati quidquid collocuti fuerimus, vel rei exegerit meritum, excellentissimae et a Deo protectae eximietati vestrae innotescemus. Orantes de reliquo divinam clementiam ut ad perfectam exaltationem sanctae [Col. 0197B] Dei Ecclesiae et orthodoxae fidei defensionem, aevis et prosperis temporibus excellentissimam Christianitatem vestram in solio regalis potentiae, cum dulcissima conjuge, excellentissima regina, spiritali nostra commatre, atque amantissimis natis conservare et protegere dignetur, tribuens vobis et aeterna coelestis patriae gaudia possidenda. Incolumem excellentiam vestram gratia superna custodiat.





XXXV. 200 ITEM EPISTOLA AD DOMNUM PIPPINUM REGEM PER HARIBERTUM ABBATEM, ET DODONEM COMITEM DIRECTA, In qua continentur uberrimae benedictiones et gratiarum laudes de firmo atque incommutabili pollicitationis verbo, et magna perseverantia in perficiendis causis apostolicis. [a 1Kb]
(An. Dom. 763, Cod. Car. XVIII, chron. 34.)
[Col. 0197C]

ARGUMENTUM.---Pippini litteris, quibus firmitatem et constantiam suam erga orthodoxam fidem et Ecclesiam testabatur, uberrimis laudibus respondet per regios missos Haribertum abbatem et Dodonem comitem, quibus rex plura commiserat secreto referenda, singulisque secretum pariter responsum reddit, sociis additis missis suis Joanne subdiacono et abbate, ac Petro primo defensore.

Domno [b 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Explere verbis nequeo, et penitus sermonum copia [Col. 0198A] nequaquam complecti valeo, excellentissime et revera prae cunctis regibus Christianissime atque orthodoxe regum, quantum vestris meritis atque piis operationum studiis intima cordis nostri affectio congratulatur, dum profecto vestro certaminis praesidio et laborioso conamine sancta catholica et apostolica universalis mater vestra spiritalis Dei Ecclesia, atque orthodoxa Christianorum fides, ab aemulorum impugnationibus ereptae consistunt; et ex hoc indesinenter ab omni populo Christiano, Redemptori nostro Domino Deo, ob tantum vestrum adhibitum beneficii adminiculum, referuntur laudes. Unde merito, Christianissime fili et spiritalis compater, cum egregio illo ac praecipuo David rege et eximio prophetarum in coelestibus regnis participem te esse [Col. 0198B] omnium fidelium mentes opinantur, quia sicut honorum infulis, ita quoque 201 et operibus eum coaequare Christianitas tua, ut ipsa rei operatio demonstrat, dinoscitur. Ille enim, erepta ab allophylis [c 1Kb] arca Domini, cum hymnis et canticis spiritalibus, ac psalterii modulatione exsultans jocundabatur. Tu quoque fundamentum et caput omnium Christianorum sanctam Romanam redimens Ecclesiam, et universum ei subjacentem populum [d 1Kb] gaudens atque laetus omnipotenti Domino Deo nostro offerre satagis, cujus tam pii operis perfectionem adhibere benignitas tua anhelat, de quo jam repositam sibi in coelestibus arcibus praemiorum credat consequi remunerationem.

Properantes siquidem ad vos praesentes solertissimi [Col. 0198C] viri, Haribertus scilicet abbas et Dodo comes excellentiae vestrae fidelissimi missi [e 1Kb] , detulerunt nobis mellifluas et nimis desiderabiles syllabas a vestra praeclara Christianitate directas, in quibus sollicite nos de vestro firmo atque incommutabili pollicitationis verbo, et magnae perseverantiae constantia, quam in apostolicis perficiendis causis gerere videmini, certos reddere studuistis; quod quidem nos firmi et omnino freti in vestro benigno proposito, existimamus fine tenus vos permansuros, atque perfectius operaturos id quod beato Petro apostolorum principi et praedecessori Domino et germano nostro beatissimo Stephano papae polliciti estis [f 1Kb] .

[Col. 0199A] Interea ferebatur et hoc in eisdem vestris apicibus, quia id quod et praesentes de parte vestra velle habuistis nos debere cognosci, scriptis nequaquam propalare maluistis, sed informatis de 202 singulis causarum meritis, praefatis vestris missis, quae nostris deberent innotescere auribus, et ita, juxta ut a vobis praecepta sunt, egerunt, quod quidem nos de singulis, quae nobis affati sunt, liquidius eos informavimus, qualiter nostram vitam a Deo institutae regali vestrae potentiae enarrare debeant [a 1Kb] , sed et praesentes nostros missos, id est, Joannem subdiaconum et abbatem, atque Petrum primum defensorem, cum eis pariter ad vestra regalia direximus vestigia [Grets., fastigia], quos petimus benigne solite a vobis suscipi, et quidquid vobis ex nostra informatione enarraverint, [Col. 0199B] eis in omnibus credere jubeatis, ut perfecta liberatio atque exaltatio sanctae Dei Ecclesiae et fidei orthodoxae proficiat, et merito repositam vobis in coelo consequamini mercedis coronam.

Deus autem omnipotens, qui in excelsis habitat et humilia respicit, qui palmo universum mundum concludit, in cujus manu omnia regnorum jura consistunt, sua vos protegat gratia, et e coelo vobis tribuat victorias, subjiciens vestro regali culmini omnes adversantes nationes, aevisque ac prosperis temporibus regni gubernacula faciat possidere, cum excellentissima filia et nostra spiritali commatre, benignissima regina, dulcissima vestra conjuge, atque amantissimis natis Carolo et Carolomanno, excellentissimis regibus, et nobilissima atque excellentissima Gisila, [Col. 0199C] nostra spiritali filia, et vitam aeternam per infinita vobis tribuat saecula possidendam. Incolumem excellentiam vestram gratia superna custodiat.





XXXVI. 203 ITEM EPISTOLA EJUSDEM PAPAE AD DOMNUM PIPPINUM REGEM DIRECTA, De Simeone vel monacho [Lamb., monachis] Remedii episc. [b 1Kb] .
(An. Dom. 763, Cod. Car. XLIII, chron. 35.)

ARGUMENTUM.---Georgio primicerio cantorum vita [Col. 0200A] functo, Simeon secundicerius, qui monachos Remigii Rothom. archiep. canendi artem edocebat, ex Francia Romam accersitus erat, primicerii officio functurus. Pippinus Paulum monet, aegre id tulisse fratrem suum: at hic respondet se quod necessario fecerat reparaturum, nam monachos Remigii perfecte erudiendos primicerio ipsi traderet.

Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Cum charitatis amor, quem erga vestram a Deo illustratam insignem gerimus excellentiam, nostro enucleatius vigeat cordi, curae idcirco nostrae existit, excellentissime regum, vestrae gnaviter et praeclarae totis obtemperare nisibus voluntati, praesertim dum et amplissimo vestrae excellentiae praesidio relevati, [Col. 0200B] et, post Deum ab insidiatorum videamur saevitia erepti [c 1Kb] ; et ideo quoties nobis relationum vestrarum apices perferuntur, gratuito acceptantes animo, confestimque, quod eorum textus eloquitur, effectui satagimus mancipandum. Unde susceptis in praesenti a Deo protectae excellentiae vestrae syllabis, nempe relectis [Lamb., relictis] protinus, cuncta quae ferebantur in illis libenter adimplevimus; in eis siquidem comperimus exaratum quod praesentes Deo amabilis Remedii [d 1Kb] , germani vestri, monachos, Simeonis scholae cantorum priori contradere deberemus, ad instruendum eos in psalmodiae modulatione, [Al., psalmodii modulationem], quam ab eo apprehendere, tempore quo illic in vestris regiminibus exstitit, 204 nequiverant. Pro quo valde ipsum vestrum asseritis [Col. 0200C] germanum tristem effectum in eo quod non ejus perfecte instruxisset monachos.

Et quidem, benignissime rex, satis facimus Christianitati tuae, quae nisi Georgius, qui eidem scholae praefuit, de hac migrasset luce, nequaquam eumdem Simeonem a vestri germani servitio abstrahere [Lamb., abstollere] niteremur; sed defuncto praefato Georgio, et in ejus idem Simeon, ut pote sequens illius [e 3Kb] , accedens locum, ideo pro doctrina scholae eum ad nos accersivimus, nam absit a nobis ut [Col. 0201A] quippiam quod vobis vestrisque fidelibus onerosum existit, peragamus quoquomodo. Potius autem, ut praefatum est, in vestrae charitatis dilectione firmi permanentes, libentissime, in quantum virtus suppetit, voluntati vestrae obtemperandum decertamus.

Propter quod et praefatos vestri germani monachos, saepe dicto contradimus Simeon, eosque optime collocantes, solerti industria eamdem psalmodiae modulationem instrui praecepimus et crebro in eadem, donec perfecte eruditi efficiantur [a 2Kb] , pro amplissima 205 vestrae excellentiae atque nobilissima [Lamb., nobilissimi] germani vestri dilectione, ecclesiasticae doctrinae cantilenas [L. et G., cantilena] disposuimus efficaci cura permanere, optantes de reliquo excellentiam vestram aevis ac prosperis temporibus in Domino [Col. 0201B] valere, et regni perfrui sceptro, atque triumphales de hostibus, intercedente beato Petro, consequi victorias. Incolumem excellentiam vestram gratia superna custodiat.





XXXVII. 206 ITEM EPISTOLA EJUSDEM PAPAE, AD DOMNUM PIPPINUM REGEM, In qua continentur gratiarum actiones, et de sanitate ipsius, seu Caroli [Lamb. add. et Carlomanni], et de Marino, presbytero, atque de Ravenna, qualiter contra eamdem mala machinantur consilia [b 1Kb] .
(An. Dom. 764, Cod. Car. XXXII, chron. 36.)

ARGUMENTUM.---Regiis litteris officiosis par responsum: res Ecclesiae, suimet ac populi sibi commissi salvas esse Dei omnipotentis gratia et ejus opera: calumniatos sibi, qui se dixisse opem defuturam a Francis mentiti erant: vitaturum se semper ejus [Col. 0201C] adversarios, adhaesurum illius amicis: de missis tam regiis quam pontificiis Constantinopolim profectis se nihil novisse propter saevam asperitatem hiemis: restitutum Marinum in pristinum honorem presb. card. gaudet, at se nullum cum eo litterarum commercium habuisse, eumque regio arbitrio omnino committere. Litteras mittit Ravenna acceptas, ubi res parum tranquillae erant ab aemulis, qui nullum lapidem non movebant ut amissa reciperent. Denique illum obtestatur ut coeptum opus perficiat et Ecclesiam ab insidiis liberet.

[Col. 0202A] Domno [c 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Eximiae et a Deo protectae excellentiae vestrae, harum deferente portitore, destinatos apices omni plenos dulcedine ac amore, quos cum magno venerationis affectu acceptantes, liquidius cuncta in eis inserta agnovimus: inter haec quippe, excellentissime fili [L. et Gent., e. bone fili], vestra nobis praecelsa innotuit benignitas, qualiter, divina Dei nostri favente misericordia, sani atque sospites et illaesi existentes sitis, simul cum excellentissimis natis vestris, spiritalibus nostris filiis Carolo et Carolomanno, magnis regibus, atque domna Bertrada regina dulcissima spiritali [Grets., d. conjuge vestra et sp.] 207 commatre [Col. 0202B] nostra, nec non et Gisila nobilissima nostra filia. Quibus agnitis, magnas ac innumerabiles polorum arbitro ac Regi regum Domino Deo nostro retulimus laudes, quoniam, juxta id quod anhelantius optantes desideramus, vestram addiscere meruimus sospitatem; pro quo Dominum Deum nostrum sedulis deprecationibus imploramus, qui nos per multorum curricula annorum de vestra integra sospitate faciat exsultare, quod vestra salus nostra est exsultatio, et vestra prosperitas nostrum procul dubio existit gaudium.

Et hoc in vestris regalibus apicibus continebatur ascriptum, quatenus vobis innotescentes significaremus, si circa sanctam Dei Ecclesiam, atque nostram [Col. 0202C] mediocritatem, vel populi nobis commissi [Lamb., populum . . . commissum] salus aut integritas profligaretur [d 1Kb] . Nam et de hoc magnas et innumerabiles gratias Deo omnipotenti et vestrae excellentiae referimus, quia sicut revera, Christianissime et vere Dei cultor, Ecclesiam Dei et populum vestra excellentia visitare non piget, sed hoc non nostris meritis, sed divina proveniente misericordia, agitur, dum omnia prospera circa [Lamb., erga] sanctam Dei Ecclesiam atque nostram mediocritatem, vel nobis commissum [Col. 0203A] populum existunt, pro quo Deum coeli, penitus omnium bonorum largitorem, rogabimus, vobis [Lamb., r. qui v.] pro hoc praecipuo ac pio opere sit retributor, ob tantam benignitatem et sollicitudinem, quam circa sanctam Dei catholicam et apostolicam Ecclesiam vel ejus familiarem [Grets., peculiarem] populum habere dinoscimini.

Sed et hoc in ipsis vestris relationum apicibus continebatur, per vestros vobis fuisse nuntiatum legatos, quod a quibusdam malignis et mendacium proferentibus, in istis partibus divulgatum esset quia, si aliqua nobis necessitas eveniret, nullum nobis auxilium praebere volueritis [a 1Kb] . De quo nefario dicto nequaquam 208 nobis fuit aut est haesitatio, quia, divina faciente misericordia, magnam in vobis, [Col. 0203B] post Deum, spem et fiduciam habemus, agnoscentes quod, Deo propitio, nullum de quacunque parte erit [Lamb., sit] impedimentum vobis defensionem atque auxilium sanctae Dei Ecclesiae vel ejus peculiaris populi impertiendi, juxta id quod beato Petro apostolo, per beatae memoriae praedecessorem, domnum et germanum nostrum, ob remedium animae vestrae et veniam delictorum vestrorum, pollicentes spopondistis, quod in perpetuis temporibus, Domino annuente, firmum ac robustum credimus permanere.

At vero, unde nobis Christianissima vestra direxit excellentia, quod si quis e vestris adversariis [b 2Kb] aut contemptoribus ad nos venerit, nullo modo cum eis nos aut in eorum societate misceri, absit a nobis ut [Col. 0203C] hanc rem faciamus, dum profecto vestri inimici sanctae Dei Ecclesiae et nostri existunt; quapropter testatur veritas, quia ubi vestros amicos agnoverimus, tanquam amicos et fideles sanctae Dei Ecclesiae oblectare et amplecti cupimus; et ubi vestros inimicos [Col. 0204A] invenerimus, veraciter tanquam inimicos sanctae Dei Ecclesiae et nostros proprios, ita eos respuimus atque persequimur, quia vestri amici sanctae Dei Ecclesiae et nostri existunt, et hi qui inimicitias contra vos machinantur, profecto inimici sanctae Dei Ecclesiae et nostri esse comprobantur.

De missis vero vestris ac nostris, quia ad regiam urbem simul properaverunt, de quibus petiit nos vestra praeclara excellentia sibimet a nobis significari si quid ex eis addiscere potuimus, cognoscat vestra a Deo protecta eximietas quod in his diebus 209 nihil ab ipsis cognoscere potuimus, dum profecto vobis incognitum non est, quod per tam saeva hujus [c 2Kb] hiemalis temporis asperitate, nullus de illis partibus adveniens nobis annuntiavit qualiter circa [Col. 0204B] eos agatur, et ideo ad praesens ignoramus quid vobis de eis veraciter significemus.

At vero de Marino presbytero, scripsit nobis Christianissima excellentia vestra quod demum in pristino esset constitutus honore, secundum qualiter vobis postulantes direximus, nos quidem testem Deum proferimus, quod pro nulla alia re pro eo vobis direximus, nisi propter lacrymas et quotidianas lamentationes, quas ejus genitrix effundere non cessat, quae et orbata lumine existit, et ideo vobis direximus, ut apud vos eum absolvere debuissetis, quia nihil de eo vobis fuit aut est, sed nec nobis, nisi tantummodo de ejus iniqua malitia, quam contra sanctam Dei Ecclesiam, maligna atque perversa motus audacia, agere praesumpsit. Sed de hoc, [Col. 0204C] sicut per anteriores nostras litteras excellentiae vestrae direximus, in vestro sit arbitrio vel potestate quid de eodem disponere volueritis. Nulla nobis de eo cura est, nisi, ut praediximus, qualiter vestra fuerit voluntas, ita de eo disponere debeatis [d 1Kb] . At vero [Col. 0205A] nobis direxit excellentia [Lamb. add. vestra], ut vobis intimare debeamus, si nobis idem Marinus suas direxit litteras, de quo, teste veritate, dicimus: nunquam 210 nobis suas direxit litteras ex eo, quando illuc apud vestram excellentiam properatus est. Nam nullo modo vobis vetare [Lamb., velare] habuimus, si factum fuisset.

Interea nempe ea quae a fidelibus sanctae Dei Ecclesiae, et nostris, id est, de partibus Ravennae ad nos pervenerunt, aptum prospeximus vestrae excellentiae intimanda, eo quod aemuli sanctae Dei Ecclesiae et nostri, atque vestrae excellentiae, die noctuque non desinant pertractare, qualiter nos sibi Deo contrario praevalere ac superare possint. Tamen et ea ipsa scripta, quae exinde suscepimus, infra [Col. 0205B] has nostras litteras excellentiae vestrae direximus; quatenus rei meritum addiscentes, agnoscatis quod illi a suo maligno proposito et solita nequitia nequaquam desistunt: pro quo, Christianissime bone fili et spiritalis compater, enixius elaborare atque decertare jubeas, quatenus bonum opus quod coepisti per te compleatur, et ut sancta Dei Ecclesia et ejus peculiaris populus perfectam habeat liberationem, et securi ab inimicorum insidiis permaneant [a 1Kb] .

De reliquo vero petimus divinam Dei nostri misericordiam, ut vos per multorum annorum curricula in solio regni vestri conservare dignetur, una cum excellentissimis vestris natis, nostrisque spiritalibus filiis, Carolo et Carolomanno, regibus Francorum et patriciis Romanorum, nec non domna Bertrada [Col. 0205C] excellentissima regina spiritali nostra commatre, vestra conjuge, simulque et Gisila nobilissima puella, nostra spiritali filia, ad exaltationem et defensionem sanctae Dei Ecclesiae, simulque et ejus peculiaris populi, optantes diu vestrae prosperitatis gaudia addiscere, atque immensam pro vobis divinam implorare clementiam. Incolumem excellentiam vestram gratia superna custodiat.





XXXVIII. 211 ITEM EPISTOLA EJUSDEM PAPAE, AD DOMNUM REGEM PIPPINUM, PER FLAVINUM CAPELLANUM, ET JOANNEM SUBDIACONUM ET ABBATEM, ATQUE PAMPHILUM DEFENSOREM REGIONARIUM SANCTAE ECCLESIAE DIRECTA, In qua continentur gratiarum actiones de ipsis missis, qualiter, una cum missis imperialibus honorifice suscepti sunt, et caetera [b 1Kb] .
(An. Dom. 764, Cod. Car. XX, chron. 37.)
[Col. 0206A]

ARGUMENTUM.---Multis capitibus regiae epistolae a suis missis Joanne subdiacono ac Pamphilo defensore cum Flavino misso regio redeuntibus allatae respondet. Primo, imperiales missos coram pontificiis auditos, quibuscum de catholica fide et traditione disputarunt, quam rem missi etiam retulerant tanti esse, ut factum a Deo uno compensari possit. Deinde, ad imperiales litteras, et Pippini responsum (utraque enim exempta adnexa fuerant) progrediens, hoc summopere laudat; illas sublestae fidei damnat. Tertio, Synesium alterum ex missis imperialibus detentum, Anthimo cum regiis missis redire Constantinopolim jusso, probat. Quarto, nullis blanditiis aut mundi thesauris eum removeri posse a promissis divo Petro et Stephano factis, longo experimento jam se novisse affirmat. Quinto, [Col. 0206B] se ait mittere suum signum ab eo petitum per Flavinum regium missum. Sexto, se transacto mense Maio ad eum legasse suos missos Philippum presbyterum et Ursum pro Tassilone ejus sororis filio, qui in gratiam avunculi redire avebat; sed suspicioso a Desiderio prohibitos Ticino in Franciam discedere. Denique, doli plenas esse litteras imperiales (Graecis serere conantibus diffidentiam de regiis et pontificiis missis) monstrat Christophori primicerii viri integerrimi exemplo, qui proditionis insimulabatur.

Domno [c 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Cum regalis potentiae culmen plus fidei virtute quam bellatorum armis videatur praesidio et fortitudine circumtegi, quid mirum, excellentissime et vere [Col. 0206C] orthodoxe regum, si studiorum 212 vestrorum conatus, ad protegendum [Lamb., Gent., profligandum] Dei institutionem ac fidei Christianorum censuram, impensius imminere non desistat, et ob hoc et coelestis vobis victoria datur, et prospera a redemptore nostro, credite, praecellentiae vestrae fore largitura. Remeantibus siquidem ad nos missis nostris, quos ad vestram praeclaram excellentiam directos habuimus, Joanne videlicet subdiacono et abbate, atque [d 1Kb] Pamphilo defesore regionario spiritalis matris vestrae, sanctae nostrae Ecclesiae, una cum vestro misso Flagitio cappellano, attulerunt nobis honorabiles et nimis desiderabilis [Lamb., desiderabiles] Christianitatis tuae litteras, quas cum nimio jucunditatis gaudio suscipientes ac relegentes, protinus [Col. 0207A] earum assertio, tanquam suavitatis flagrantia nos afficiens ac salutaris providentiae fomento medens laetos effecit.

Porro, Christianissime rex, amantissime fili et spiritalis compater, innotuit benignitas vestra, qualiter nostri ac imperatoris missi [a 1Kb] a vobis suscepti sunt, et quemadmodum illis de singulis quae praeclaro culmini vestro affati sunt, respondere studuistis, eos, pro amore fautoris vestri beati Petri, nequaquam suscipi aut illis responderi acquiescentes absque nostrorum missorum praesentia; sed et ipsi nostri legati ea ipsa nobis retulerunt. Unde licet nos ob tantam cordis vestri sinceram affluentiam, quam erga spiritalem matrem vestram Dei Ecclesiam et nostram fragilitatem habere videmini, digna rependere [Col. 0207B] non valemus, est tamen protector vester Dominus Deus noster, qui vos regnare jussit, et sanctam suam Ecclesiam ad defendendum vobis commisit, qui dignam praemiorum in praesenti ac futura vita, praecellentiae vestrae rependere potest remunerationem.

213 Itaque et litteras quas vobis, simulationis ac illusionis causa, ipsi imperiales missi attulerunt, nobisque a vobis directas suscipientes, earum agnovimus seriem, et omnino in hoc benignitatis vestrae pia consideratio, exsultationis laetitiam nobis intulit, quia vere constat non pro humano favore, sed pro Dei timore, ita vos peregisse, sed et ea quae praefati nostri missi cum imperialibus missis de observatione fidei orthodoxae et pia patrum traditione, in vestri [Col. 0207C] praesentia disputantes altercati sunt, nobis liquidius per eadem vestra scripta innotuistis, simulque et exemplar litterarum, quas praefato imperatori direxistis, responsionis quippe modum et solutionem petitionum, de his quae ab eo vobis intimata sunt, nobis dirigere a Deo illustrata excellentia vestra annuit: verum etiam et quemadmodum eisdem imperialibus missis responsum reddidistis, et unum ex eis Anthi [Grets., Anthymum] nempe spatarium cum vestris missis regiam direxistis urbem, et alium, videlicet Synesium eunuchum, apud vos detinuistis, simili modo nobis minutius intimastis; agnitisque omnibus a vobis pro exaltatione sanctae Dei Ecclesiae et fidei orthodoxae defensione peractis [b 1Kb] , laetati sumus gaudio magno, et ita nobis placabilia existunt, [Col. 0207D] sicut certe, non hoc humano consilio, sed Dei providentiae intuitu vos talia egisse ac respondisse ambiguum [Col. 0208A] non est. Vere enim, domine rex, fili Christianissime et spiritalis compater, spiritus Dei intimi cordis tui illustrat piam considerationem, et qui Spiritus sancti gratia redundat, non aliis nisi quae spiritalia sunt exuberat, quoniam cor potentiae vestrae in manu Dei consistens, in suo procul dubio illud inclinat beneplacito.

Direxistis siquidem nobis per eadem vestra scripta significantes, quod nulla suasionum blandimenta vel promissionum copia vos 214 possit avellere ab amore et fidei promissione, quam beato Petro, principi apostolorum, et ejus vicario, praedecessori et germano nostro sanctae recordationis domno Stephano papae, polliciti estis, sed in ea ipsa vos charitate et sponsionis fide fine tenus fore permansuros; [Col. 0208B] et quidem nos, praecellentissime regum, experimento comperimus et operibus comprobavimus, vos firma atque robustissima constantia, in ea ipsa sponsione [Ms., vos] in finem permanere, et in vobis confidimus, quod si universi mundi thesaurorum copia in conspectu vestro offeratur ac tribuatur, nullo modo in aliam partem vestram firmam et a Deo impulsam mentem declinare inflectereque valebit: quoniam vos omnipotentes Dominus, prae cunctis regibus saeculi, elegit et in vobis complacuit, ut vestro certamine sancta universalis Dei Romana Ecclesia, et caput omnium Ecclesiarum, ac firmamentum fidei Christianae ab impugnatorum insidiis liberata exstitisset, et illud quod a constitutione saeculi Dominus per vos perfici decrevit, ecce mirabiliter operatum [Col. 0208C] est.

Unde magnam post Deum in vestro regali culmine spei fiduciam habemus, quod perfectius ipsa sancta Dei Ecclesia, atque haec miserrima et afflicta provinciola [c 1Kb] a perfidia inimicorum liberetur, quia antiquus humani generis hostis non desinit inimicorum corda pulsare, ut suas jaculentur solite insidias; sed, bone orthodoxe rex, tuo solito certaminis praesidio, eorum cum Dei virtute stude confringere malitiam, ut sancta Dei Ecclesia et populus ejus peculiaris perfectius ab inimicorum saevitia liberetur, et merito suffragiis apostolorum circumsepti, mercedis vobis in coelo repositam coronam consequi mereamini. Direximus itaque excellentiae vestrae, juxta ut intimastis, signum nostrum per praesentem missum [Col. 0208D] vestrum.

215 Interea et hoc innotescimus Christianitati [Col. 0209A] vestrae, quod jam saepius nos petisse dignoscitur Tassilo Bavariorum dux, ut nostros missos ad vestram praeclaram excellentiam dirigi annuissemus, ut ea inter vos provenirent quae pacis sunt. Unde nos data occasione libentissime nostros missos, id est, Philippum dilectum filium nostrum presbyterum, atque Ursum nostrum etiam fidelem, ad vestri praesentiam visi sumus direxisse, transacto Maio mense [a 1Kb] , eo videlicet modo, ut qualiter vestra fuisset voluntas, ita peragere debuissetis; et properantibus ipsis nostris missis usque Ticinum, adversa suspicione arreptus Desiderius Langobardorum rex, minime eos permisit ad vestram a Deo conservatam excellentiam pertransire, tamen et easdem litteras, quas vobis dirigebamus, infra haec nostra scripta Christianitati [Col. 0209B] vestrae transmisimus. Itaque et hoc a Deo protectae Christianitati vestrae aptum duximus intimandum: quod relectis imperialibus litteris, vobisque defertis [delatis] per praefatos Antispatarium [Lamb., Antinum spatarium] et Synesium eunuchum, quas nobis ob earum seriem intuendam, pro amore beati Petri fautoris vestri, dirigere dignati estis [b 1Kb] , reperimus in eis annexum, quod vestri ac nostri homines, qui ipsas imperiales syllabas, quae vobis nobisque directae sunt vel diriguntur, interpretantur non juxta ut ibidem exaratum est, sed aliud pro alio false interpretari audent; et missi, qui inter partes properant, non sicut illis injungitur, sed acceptilationis praemio corrupti, alia pro aliis deferunt, et in hoc perpendat vestra excellentia, quanta est inimicorum malitia: dum [Col. 0209C] contra animas eorum, non quae veritatis sunt, 216 sed per hanc occasionis versutiam iniqua proferunt mendacia in id, quod nec suis nec vestris ac nostris credant missis. Dum et vos satisfacti estis de vestris hominibus, simili modo et nos de nostris, quod nullo modo hoc agere penitus praesumant.

Satisfaciat omnipotens Deus, qui cordi ac renum scrutator est, mellifluum cor excellentiae vestrae, quod nequaquam nostrum quispiam, ut ipsi asserunt, talia agere perpetravit, sed in hoc vehementer idem imperator irascitur, et occasionis versutias adhibet, pro eo quod nequaquam siluimus ei praedicandum ob constitutionem sanctarum imaginum et fidei orthodoxae integritatem. Nam illud in ipsis suis apicibus asserunt, quod dilectus filius noster Christophorus [Col. 0210A] primicerius et consiliarius, sine nostra auctoritate nobis quasi ignorantibus, suggestiones illas, quas saepius ei direximus, fecisset, et alias pro aliis ejus ac vestris missis relegisset, et in hoc testem et judicem proferimus Deum quod ita nequaquam est. Nihil enim ipse noster consiliarius extra nostram voluntatem aliquando egit vel agere praesumpsit, quoniam nostri praedecessoris ac germani, domini Stephani papae, simul et noster sincerus atque probatissimus fidelis exstitit, et in omnibus existit, et satisfacti sumus de ejus immaculata fide et firma cordis constantia, et ob hoc credimus, illud quod nobis false profertur non improperium, sed bravii corona nobis a Deo computatur, et idcirco utrisque nobis Dominus adjutor est, et non timebimus quid nobis faciat [Col. 0210B] homo. Habebimus enim, post Deum, et clypeum protectionis et arma virtutis, vestram a Deo illustratam praeclaram excellentiam. At vero Christianitas vestra suos jubeat inquirere missos, et in omnibus vos satisfaciatis; quoniam mendacium contra nos idem adseruit imperator, eo quod eam direximus suggestionem, eis relegentes pariter cum ipsis, quae direximus et confirmavimus, et ejus exemplar a nobis vobis directum apud vos haberi videmini [c 1Kb] .

217 His praemissis, flexis poplitibus, una cum universa plebe Dei, polorum coelorum opificem Dominum Deum verum [d 1Kb] exoramus, ut vobis praesentis vitae longaevitatem cum magna de hostibus victoria concedat, et aeterna gaudia tam excellentiae vestrae quamque Christianissimae reginae, filiae et spiritali nostrae [Col. 0210C] commatri, amantissimae vestrae conjugi, atque dulcissimis natis excellentissimis Carolo et Carolomanno regibus Francorum et patriciis Romanorum, largiri dignetur. Incolumem excellentiam vestram gratia superna custodiat.





XXXIX. 218 ITEM EPISTOLA EJUSDEM PAPAE, AD DOMNUM PIPPINUM REGEM DIRECTA, In qua continentur, quod sex patricii cum trecentis navibus, et stolo de Sicilia in [Lamb. om. in] partibus Romae, vel Franciae properant, et de justitiis sanctae Dei Ecclesiae, quas Desiderius coram missis suis facere promisit, quia nihil exinde, sicut pollicitus fuit, adimplevit [e 1Kb] .
(An. Dom. 764, Cod. Car. XXIV, chron. 38.)

ARGUMENTUM.---Adnectit suis litteris alias, queis [Col. 0211A] nuntiabatur sex patricios, cum trecentis navigiis et classe Sicula Romam versus, inde in Franciam profecturos. Praeterea illum admonet convenisse inter se et Desiderium coram regiis missis de rebus invicem restituendis; sed versutum regem rem coeptam procrastinare, ac mala interim et depraedationes in Romanorum finibus fieri, quin etiam comminatorias sibi misisse, quas item adnectit. Consuetam ejus protectionem exposcit. Coniberto ejus vasso multa enarranda committit. Orat ut duos missos leget, qui solatio sint Romanis, alterum Ticinum, qui rege audito in Franciam redeat.

Domno [a 1Kb] excellentissimo filio et nostro spiritali compatri Pippino Francorum regi et patricio Romanorum, Paulus papa [b 1Kb]

A Deo institutae praecellentiae vestrae his nostris apostolicis syllabis, bone potentissime rex, fili excellentissime [Col. 0211B] et spiritalis compater, sicut nostro, post Deum, liberatori ea, quae ad agnitionem nostram de diversis adveniunt partibus summopere innotescere studemus. Agnoscat siquidem eximietas vestra, 219 intimasse nobis quosdam sincerissimos fideles, spiritalis matris vestrae, sanctae nostrae Ecclesiae: quod sex patricii, deferentes secum trecenta navigia, simulque et Siciliensem stolum [classem], in hanc Romanorum urbem absoluti a regia urbe [Constantinopoli], ad nos properant. Quid ii velint agere, aut pro qua diriguntur causa, rei veritatem ignoramus; hoc tantum nobis nuntiatum est, quod ad nos progredi, et ad vestram summe laudabilem praecellentiam in Franciam ingredi sunt dispositi, easdemque nobis destinatas litteras, infra haec nostra scripta, [Col. 0211C] vestrae excellentiae direximus intuendas [c 1Kb] .

Itaque et hoc conservandae eximietati vestrae innotescimus, quod quemadmodum in praesentia missuum [Lamb., missorum] vestrorum constitit cum Desiderio Langobardorum rege, ut nostras Romanorum justitias ex omnibus Langobardorum civitatibus plenius primitus acciperemus [Teng., reciperemus], et ita postmodum ad vicem ex omnibus nostris civitatibus integras Langobardis faceremus justitias, freti in hujuscemodi ejus pollicitatione, quam in praesentia praedictorum missuum vestrorum exhibuit, nostros missos direximus ad easdem recipiendas faciendasque justitias. Ipse vero varias adhibens occasionum versutias, nequaquam nobis primitus, ut constitit, plenarias de omnibus suis civitatibus facere [Col. 0211D] voluit quas exquirimus justitias, et ita demum suas [Col. 0212A] in integro ex omnibus nostris civitatibus recipere, sed singillatim tantummodo de una civitate facere et de alia recipere maluit, volens per hoc dilationem inferre, ne pars nostra [Lamb., Gent., vestra] Romanorum propriam consequatur justitiam; et ecce nostri missi nihil impetrantes ad nos sine effectu reversi sunt [d 1Kb] , et plures depraedationes [Gent., deprecationes] ex tunc, atque multa et inaudita 220 mala in nostris immittit finibus. Unde ecce suas confestim direxit litteras, per quas, confidens in sua ferocitate, Deum, prae oculis non habens, nec beatum principem apostolorum Petrum metuens, comminationes nobis direxit, et inania detractionum verba pertulit [Lamb., Gent., protulit], quas et de praesenti infra hanc nostram exarationis seriem vestro praefulgido et a Deo [Col. 0212B] instituto culmini direximus, ut earum praecelsa eximietas vestra agnoscens textum, consideret quanta sit ejus malitia et elationis cordis superbia, in id, quod contra beatum Petrum et vestram regalem potentiam se erigens, malitias nobis comminatur inferre [e 1Kb] .

Sed nos spem nostram, post Deum, sicut inexpugnabilem murum, firmissimam, in vestram a Deo corroboratam excellentiam habemus, pro quo flexo poplite te petimus, et per nos etiam beatus Petrus, apostolorum princeps, vestram aggreditur eximiam praecellentiam, quatenus inspiratus ab omnipotente Deo, qui vos sanctae suae Ecclesiae defensorem ac liberatorem constituit, salutem nostram amplissime procurare, et contra omnium nostrorum inimicorum [Col. 0212C] ferocitatem et arrogantiam solitus auxiliator et protector noster existere jubeas, Christianissime et spiritalis compater, quatenus lucratissimum praemium a redemptore nostro Domino Deo, intercedente beato Petro apostolorum principe, consequi mereamini, et sicut terrenum, et ita coeleste regnum cum sanctis et electis Dei per infinita saecula consequi mereamini

De omnibus vero subtili enarratione, praesenti Coniberto, vestro fidelissimo vasso injunximus cuncta liquidius vestrae regali potentiae suggerere, sed et hoc obnixe postulamus benignam excellentiam vestram, ut missos vestros aptos, quales vobis placuerint, ad nos dirigere debeatis, qui in nostro inveniantur esse auxilio, unus tamen ex eis usque Ticinum properare debeat, ut dum cum Desiderio rege locutus [Col. 0212D] fuerit, quidquid eis in responsis 221 reddiderit, [Col. 0213A] vestrae excellentiae renuntiet, reliqui vero duo cum vestro disposito et ordinatione, apud nos conjungere festinent, ut in nostro, ut dictum est, consistant auxilio [a 1Kb] . Incolumem excellentiam vestram gratia superna custodiat.





XL. ITEM EPISTOLA PAULI, SANCTAE RECORDATIONIS ROMANI ANTISTITIS, PER ANDREAM ET GUNDRICUM MISSA, In qua continentur gratiarum actiones et postulationes, volendo adjutorium obtinere contra Langobardos [b 1Kb] .
(An. Dom. 765, Cod. Car. XIV, chron. 39.)

ARGUMENTUM.---Respondet litteris, quas Andreas et Gundericus missi regii attulerant. Laudata ejus constantia pro catholica fide et ecclesia vindicandis, [Col. 0213B] nullam fidem habendam ait Desiderio invasiones novas neganti; nam praeterito anno monitus de damnis illatis Senogalliensis civitatis finibus et in Campania, comminatorias sibi monenti miserat, quas ipse adnexuerat suis litteris. Propterea et regios missos se petiisse, qui advenientes mendacem esse Desiderium deprehenderant. Se accepisse mensam altaris ab eo jampridem dono datam sancto Petro et Stephano, ac delatam a regiis missis in sacram confessionem se consecrasse, sacrum in ea fecisse, nullo tempore inde amovendam sanxisse, Georgium et Petrum in Francia detinendi facultatem permittit. Missos multa coram enarrasse, quibus ipse singillatim reposuerat, quae coram referrent.

Domno excellentissimo filio et nostro spiritali compatri Pippino regi Francorum et patricio Romanorum, Paulus papa, cum maximo honorificentiae conatu, et dilectionis affectu.

[Col. 0213C] Quas praeclara excellentia vestra misit litteras, afferentibus Andrea 222 et Gunderico [c 1Kb] solertissimis viris, Christianitatis vestrae missis, acceptantes suscepimus litteras, quibus solita gratulatione [Lamb. add. et] laetitia relegentes, et mente et corde oppido sumus laetati, dum per eas optata nobis desideria, affectio et laetitia, multum de vestra prosperitate nobis compertum est, Deo omnipotenti immensas referentes grates, qui nos, juxta ut crebro optamus, de vestra inmensa sospitate laetos reddere annuit; nihil enim nobis dulcius, nihil suavius in hac vita exstitit, quam vestrae incolumitatis gaudia assidue prosperis relationibus addiscere, dum nimirum prosperitatis vestrae laetitia, sanctae Dei Ecclesiae exultatio [exaltatio], et omnium orthodoxorum exstitit uberrima [Col. 0213D] defensio, et eis denique a vobis directis syllabis, nos certos, et in omnibus reddidistis vos paratos adesse in adjutorium et defensionem sanctae Dei Ecclesiae, in quibus necessitas ingruerit, atque in ea [Col. 0214A] vos fide et dilectione firmiter esse permansuros cum beato Petro apostolorum principe, atque beatissimae recordationis domno et germano meo Stephano sanctissimo papa; solliciti estis omnia adimpleri et inviolabiliter conservari affirmantes, quae eidem Dei apostolo polliciti et ob veniam delictorum vestrorum confessi estis; quod quidem nos, dum cor excellentiae vestrae in manu Dei est, et divina benedictione sanctae unctionis gratia, per apostolum ejus et regni coelorum clavigerum beatum Petrum in regem, excellentissime atque praecellentissime rex, esse dignoscitur unctus, magna nobis id est confidendi spes, quod in ea ipsa charitate et dilectione, atque promissione quam coelestis regni janitori spondere studuistis, vos firmiter esse permansurum, dum et procul [Col. 0214B] dubio, et per litteras et vestros sedulo destinatos missos nobis confidendi materia conferetis.

Unde et nos firmiter in vestra charitate et dilectione cunctis diebus vitae nostrae erimus permansuri, et nullus nos poterit per 223 quamlibet temporum interruptionem a vestro amore et charitate, atque dilectione, quem [quae in] medio nostrum annexa est, separare; pro quo obnixis deprecationibus quaeso et coram terribili futuro judicio excellentiam vestram conjurans deprecor, ut juxta quod ex vestro mellifluo ore prolata et beato Petro promissa sunt, firma constantia permanere jubeatis, respuentes inimicorum sanctae Dei Ecclesiae et fidei orthodoxae impugnationum impias suasiones et inanes promissiones, et Deo magis et beato Petro semper placere [Col. 0214C] procurate, qui vobis praesentis regni gubernacula tribuit: quatenus et temporalis regiae potestatis, vel culmen largiri dignatus est, coelestia quoque vobis regna perenniter tribuat possidenda, et immensas de hostibus apostolorum principis suffragiis largiri dignetur victorias.

De eo vero, quod innotuit excellentia vestra, vobis Aderio [Lamb. a Desiderio] Langobardorum rege esse insinuatum, nullam malitiam vel invasionem a Langobardis in nostris partibus fuisse illatas, omnino credat nobis benivola excellentia vestra, non veridice in hoc vobis direxistis; etenim, benignissime fili et spiritalis noster compater, Christianissime rex, dum tantae ab eisdem Langobardis devastationes in nostris finibus ac civitatibus factae fuissent, et a nobis [Col. 0214D] ex hoc admonitus fuisset, comminationis suae ad nos direxit litteras, quas necessitate coacti, infra nostras apostolicas litteras hoc praeterito anno vestrae excellentiae direximus intuendas [d 1Kb] hostiliter [Col. 0215A] quippe in civitate nostra Synogaliensi per gentes, ferro et igne, quae extra eamdem civitatem consistebant, devastaverunt XX, plurimam exinde auferentes praedam, aliquantos ibidem interfecerunt homines. Similiter et in partes Campaniae, id est, castro nostro, quod vocatur. Valentis [a 1Kb] , hostiliter inruentes, talia, 224 sicut paganae gentes, egerunt, de quibus usque hactenus nequaquam justitiam ab eis recipere valuimus. Et ideo excellentiae vestrae direximus, ut vestrum annuissetis dirigere missum [b 1Kb] , quatenus ejus praesentia inter partes justitiae pervenissent, ut non ex hoc aliqua a nostra vel Langobardorum parte ad easdem perveniendum justitias dilatio perveniret.

Unde pro vestra amplissima satisfactione ad probationem fecimus, in praesentia praedictorum vestrorum [Col. 0215B] fidelium missorum, cum jam dictis Langobardorum regis missis, et satisfacti sunt vestri missi de tantis iniquitatibus, et cognoverunt vestram [Lamb. nostram] veritatem, et eorum mendacium; et ob hoc non possumus tantas ab eis nobis illatas malitias tacere, sed necesse nobis vestro regali culmini, utpote post Deum hujus provinciae liberatori, cuncta innotescere, quo per vos omnis istius provinciae a vobis redemptae populus, ad suam pertingere valeat justitiam.

Interea, praecellentissime ac benignissime rex, Christianissime fili et spiritalis compater, suscepimus et mensam illam, quam olim sanctae recordationis domino et germano nostro beatissimo Stephano papae, et per eum beato Petro apostolo obtulistis; quam et cum hymnis et canticis spiritalibus Litaniae laudes solemniter [Col. 0215C] Deo referentes, infra aulam ipsius principis apostolorum introduximus, quamque vestri missi in sacram confessionem super corpus scilicet ejusdem coelorum regni janitoris ex vestri persona obtulerunt; quam et chrismate unctionis sanctificantes, et sacram oblationem super eam imponentes, sacrificium laudis Deo omnipotenti, paterna animae vestrae remunerationem [Lamb., pro aeterna . . . remuneratione], et regni 225 vestri stabilitate offeruimus, decernentes apostolica censura sub anathematis interpositione nulli unquam licere, eam ab Ecclesia beati Petri alienare, et ecce memoriale vestrum in eadem [Col. 0216A] apostolica aula fulgens permanet in aeternum [c 1Kb] , cujus remunerationem vos credite a justo retributore Domino Deo et beato apostolorum principe Petro in coelestibus regnis adepturum.

De Regio [d 1Kb] itaque et Petro quod innotuistis omnino agnovimus, sed hoc in vestrae voluntatis arbitrio relaxamus, ut qualiter vobis placuerit, ita ex eis agatis, sive illis [Lamb., illic] apud vos eos detinendo, sive etiam ad nos absolvendo, quoniam omnino [Lamb. Gent. omnia], quae vobis placita sunt, et nobis omnino congrua et prospera esse videntur. Praefati denique missi vestri, omnia quae a vobis injuncta exstiterunt, liquidius nobis retulerunt, de quibus ad singula responsum reddimus, eosque de cunctis informatos ad vos enarrandum absolvimus, [Col. 0216B] perficientes et causam praedicti Andreae, ut ejus fuit voluntas et vestra exstitit praeceptio.

Omnipotens autem Dominus, qui dives est in misericordiis, suae extensionis brachio vos continua defensione protegat, et omnes adversarios ac rebelles [e 1Kb] vestris regalibus subjiciat vestigiis, tribuens longaeviter ac salubriter, una cum excellentissima filia et spiritali nostra commatre benignissima regina, et amantissimis natis Carolo et Carolomanno, excellentissimis regibus et patriciis Romanorum, atque Gisila nobilissima, regni gubernacula possidenda, et aeterna praemiorum gaudia cum Sanctis et electis perfruenda. Incolumem excellentiam vestram gratia superna custodiat.





XLI. 226 ITEM EPISTOLA EJUSDEM PAPAE, AD DOMNUM PIPPINUM REGEM, PER WULFARDUM ET SOCIOS EJUS DIRECTA, In qua continentur uberrimae laudes, et de missis apostolicis, vel Graecorum in Francia morantibus, seu de Georgio [Centur., Gregorio episc.] et Petro [f 1Kb] .
(An. Dom. 764, Cod. Car. XXVI, chron. 40.)
[Col. 0216C]

ARGUMENTUM.---Redeuntibus ex Francia Petro notario regionario et Joanne mansionario divi Petri, missis apostolicis, cum Wulfhardo, et sociis missis regiis attulerunt litteras regiae firmitatis testes in catholicae fidei et Ecclesiae defensione nullis [Col. 0217A] blanditiis aut muneribus labefactatae. Quibus publice lectis, omnibusque prae gaudio exsultantibus, Paulus suo et omnium nomine dat litteras laetitiae et amoris plenas erga regem, Francosque omnes. Probat, per eum detineri missos apostolicos et Graecos, qui cum suis Constantinopoli reversi erant, quoad in synodo decerneretur responsio ad duo capita de orthodoxa fide et de donatione facta sanctae sedi. Georgium episcopum et Petrum presbyterum quos secum retinere cupiebat, jamdudum concessisse per Andream, et modo iterum concedere ipsius arbitrio: ita tamen ut de episcopatu Georgii et de Ecclesia Petro commissa quid agendum rescribat, ne diutius rectore careant. Se contra retinere Wulfardum et socium ejus, quia Desiderius praeterito autumno Romae degens condixerat de rebus invicem per missos restituendis: de Beneventanis ac Tusciae jam factum, fieri nunc de Spoletanis, ac de aliis factum iri. In embolo [Col. 0217B] gratias agit pro admonito Desiderio de restituendis patrimoniis per Neapolitanos et Cajetanos, et de danda licentia electis veniendi Romam pro consecratione.

Domno [a 1Kb] excellentissimo filio et nostro spiritali compatri Pippino Francorum regi et patricio Romanorum, Paulus papa.

Votiva cordis nostri desideria et intimi pectoris affectum, ut vestrae excellentiae beneficiorum suffragia sanctae Dei Ecclesiae vota proferentes, optabilem nimisque amabilem salutem praecelsae Christianitati vestrae, atque excellentissimae et nostrae benignissimae 227 filiae et commatri, optimae reginae, simulque amantissimis ac praeclaris vestris nostrisque in Christo amabilibus filiis, Carolo et Carlomanno, excellentissimis regibus Francorum et patriciis Romanorum, [Col. 0217C] nec non et omnibus reverentissimis fratribus nostris ac dilectissimis nobis episcopis, presbyteris, etiam religiosis abbatibus, simulque et cunctis optimatibus, judicibus, ducibus videlicet et comitibus, nec non et universo a Christo protecti Francorum regni populo vobis subjacentibus, destinamus perennem salutem, persistentes etiam una nobiscum, et in osculo charitatis vos amplectentes, universi sanctissimi fratres nostri episcopi, presbyteri etiam, et cunctus sanctae et spiritalis matris vestrae Romanae Ecclesiae clericorum ordo, et procerum, optimatum, et universi Romani magni vel minoris congregatio sedulis interventionibus pro vita et incolumitatis vestrae laetitia, coelitusque vobis concedendis [Col. 0217D] victoriis, divinam nobiscum deprecantes clementiam. Et vere debitum vobis est, excellentissime fili, nosterque post Deum defensor ac liberator, solitae [Col. 0218A] honorificentiae affectum persolvere, et impensius salutationis verba promere, et ea quae ad regni vestri immensam exultationis [exaltationis] laudem, et animae vestrae salutem respiciunt, amplissime prolatari [Lamb., profligari].

Igitur, regressis nostris missis, quos ad vestrae regalis clementiae vestigia destinatos habuimus, Petro scilicet notario regionario sanctae nostrae Ecclesiae et Joanne mansionario confessionis basilicae fautoris vestri, beati Petri [b 2Kb] , conjungentibus etiam et 228 vestris missis, [c 1Kb] Wulhardo nempe, ejusque sociis; protulerunt nobis honorandas nimisque desiderandas syllabas praecellentiae vestrae, quas cum in conventu fratrum consacerdotumque meorum, et cleri atque cuncti laicorum ordinis coetu legissemus, nostri ac [Col. 0218B] vestri missi, ea sibimet a vobis injuncta, de vestra immutabilis mentis constantia et puritatis integritate, quam pro spe sanctae Dei Ecclesiae et fidei orthodoxae habere videmini, retulissent: illico nimio gaudio repleti, elevatis ad aethera oculis, extensis que palmis, immensas omnipotenti Deo nostro et vestrae excellentiae tulimus grates; angelicam illam pro vestris meritis divinae ejus potentiae canentes laudem: Gloria in excelsis Deo, et in terra pax hominibus bonae voluntatis (Luc. II). Neque enim, bone rex, aliter mentes fidelium credere poterant, quam quod in earum [d 1Kb] ex operibus cernentes comperimus a vobis peractum, qui pro [Lamb., pio] intuitu humanas suasiones et inanes promissiones respuentes, [Col. 0218C] nihil amori et certamini, quod erga beatum Petrum geritis, praeponere maluistis, sed omnia terrena lucra, velut lutum quod pedibus conculcatur, reputantes, ei vos placere, ejusque mandatis totis nisibus obtemperare vestrae imminet curae; et idcirco, ecce, bone rex, et praecelse fili, et spiritalis compater, thesaurizasti tibi thesauros infinitos in sidereis arcibus, ubi aerugo non praevalet, nec tinea ea quae justis tribuenda sunt consumi possunt, dum ita mirabiliter praecelsae excellentiae vestrae opera rutilant, quis de vobis quoquomodo ambigere possit, dum ea quae beato Petro polliciti, et ob veniam vestrorum concedere studuistis delictorum, illibato ejus jure perenniter permanenda conservare satagitis, et vestris a vobis et a Deo conservandis magnis [Col. 0218D] exhortationibus committitis; et ideo nobis nimis, vel cuncto populo nostro, confidendum est in hujuscemodi pio proposito immutabilis 229 constantia [Col. 0219A] mentis, vos vestrasque soboles et universum regnum Francorum firmiter esse permansuros; quoniam, juxta ut nobis excellentia vestra innotuit, scimus cui credimus et certi sumus.

De nostra itaque puritate et dilectione, quam erga vos et cunctum a Deo protectum regnum Francorum habere dignoscimur, credimus jam vos plenissime esse satisfactos, pro quo et ampliori certificatione Deum coeli testem proferentes, in ea nos charitatis dilectione, quam sanctae recordationis domno et germano nostro, beatissimo Stephano papa, et per eum cum omnibus successoribus pontificibus, vos vestraeque soboles, et cuncta vestra proles, atque universum regnum Francorum usque in finem saeculi conservare spopondistis, et nos [Col. 0219B] etiam atque nostros successores pontifices confitemur esse permansuros pro exaltatione sanctae Dei Ecclesiae et fidei orthodoxae defensione. Nulla nos rerum qualitas ab eadem charitatis confirmatione potens poterit separare.

Direxit itaque nobis excellentiae vestrae Christianitas, significans de missis nostris vestrisque, atque Graecorum, qui a regia urbe reversi sunt, eos apud vos esse detentos interim, quod aggregatis vestris sacerdotibus atque optimatibus conjicere seu perpetrare valeatis quid de his quae vobis directa sunt respondendum sit; et quidem nobis hac de re aliter confidendum non est a vobis responderi, nisi quae ad exaltationem sacrosanctae spiritalis matris vestrae Romanae Ecclesiae, caput [Col. 0219C] omnium Ecclesiarum Dei atque orthodoxae fidei pertinere noscuntur; et quia quod semel beato Petro et pro aeternae vitae retributione obtulistis, nulla vos deberet ratione, ab ejus jure et potestate separare; scimus enim, quod nulla apud vos suasionis fabulatio praevalet, dum divina verba et apostolica documenta firmiter in vestro corde retinetis adnexa [a 3Kb] . [Col. 0220A] Et ecce sicut nobis per vestras litteras, 230 et nostros vestrosque missos maximam confidendi materiam intulistis, praestolamur laetabunda hac de re nuntia a vobis suscipi, et solite de vestro benigno mentis proposito gratulari. Et hoc praecelsa Christianitas vestra per easdem suas a nobis petiit syllabas, Georgium episcopum et Petrum presbyterum in vestro permanere servitio nos debere concedere; et quidem praecellentissima vestra benignitas agnoscat nos jamdudum de hoc vestrae obtemperasse voluntati per [b 1Kb] Andream quippe religiosissimum missum vestrum, sicuti poposcitis, in exaratis destinatis apostolicis syllabis, eos vobis dignoscimur concessisse, intimantes, ut sive retinendos, sive etiam absolvendos esse vestra fuisset voluntas, ita [Col. 0220B] de eis peragere deberetis. Unde etiam et nunc in vestro voluntatis arbitrio relaxamus, aut qualiter vobis de eis placuerit, tam retinendos quam absolvendos faciatis; dum semel a nobis vobis concessi sunt; sed utinam ipsi placabiles in vestro possint esse servitio! pro quo dirigite nobis, quid de episcopatu praedicti 231 Georgii et de Ecclesia quae praenominato Petro commissa est, peragere debeamus, ne amplius illis admonitis in nimiam neglectus incuriam deveniant.

Interea duos vestros missos, id est Wulfardum et ejus socium, secundum vestram praeceptionem pro utilitatibus sanctae nostrae Ecclesiae, spiritalis matris vestrae, in his partibus retinuimus. Illud praeterea excellentia vestra innotuit Desiderio vos [Col. 0220C] Langobardorum regi direxisse, ut Saxulum, puerum nostrum, qui a nobis fugam arripuerat, reddere deberet. Sed agnoscat Christianitas vestra, quod etiam vos creditum et cognitum habere puto, conjunxisse [pervenisse] hoc praeterito, aut tum in [Lamb., Gent., autumni] tempore [c 1Kb] eumdem Desiderium Langobardorum regem ad apostolorum limina, [Col. 0221A] causa orationis, eumdemque nostrum puerum secum deferens nobis contradidit. Cum eodem quippe rege pro justitiis inter partes perficiendis loquente, constitit ut vestris [Lamb., Gent., nostris] ejusque missis per diversas civitates progredientibus ipsae praeparatae [Lamb., perpetratae] fuissent justitiae, et ecce, Deo propitio, de partibus Beneventanis atque Tuscanensibus, et fecimus et ad invicem nostras recepimus. Nam de ducatu Spoletino, nostris vel Langobardorum missis illic adhuc existentibus, ex parte justitias fecimus ac recepimus. Sed et reliquas quae remanserunt modis omnibus, plenissime inter partes facere student [a 1Kb] . In embolin [Lamb., embolo] vero direxit nobis a Deo protecta excellentia vestra, praefatum vos Desiderium admonuisse [Col. 0221B] 232 reges [b 1Kb] Neapolitanos ac Cajetanos constringere, ob restituenda patrimonia protectori vestro beato Petro illic Neapoli sita [c 1Kb] , et largiri [Lamb., Gent., add. licentiam] electis solite ad suscipiendam episcopalem consecrationem, ad hanc apostolicam properandi sedem. Quapropter maximas de hoc et de omnibus excellentiae vestrae referimus grates.

His praemissis, omnipotens Dominus Deus noster sua vos continua protectione circumtegat, et ab omnibus adversitatibus eripiat, et vestris vestigiis omnes barbaras subjiciat nationes, concedens vobis et praesens regnum feliciter per multorum annorum curricula una cum amantissima conjuge et praecelsis filiis perfrui, et vitam aeternam cum sanctis tribuat [Col. 0221C] possidendam. Deus te incolumem custodiat, excellentissime fili.





XLII. 233 ITEM EPISTOLA EJUSDEM PAPAE AD DOMNUM PIPPINUM REGEM DIRECTA, Pro defensione sanctae Dei Ecclesiae, et pro monasterio quod ei concessit prope montem Serapten situm gratias magnas referendo [d 1Kb] .
(An. Dom. 767, Cod. Car. XVI, chron. 41.)

ARGUMENTUM.---Acceptis regiis litteris, queis rex [Col. 0222A] suam constantiam in catholicae fidei et Ecclesiae defensione protestatur, et Soractense monasterium ei donat, pontifex regia facta cum factis Moysis non illiberaliter comparat: saepius se dixisse, iterumque dicere profitetur nunquam defecturum amorem suum, ut Stephani fratris nunquam defecit, erga tam pium ac liberalem regem; gratias agit de monasterio quod se adjungere ait alii a se fundato sancto Silvestri, ubi hujus sacrum corpus requiescit

Domno [e 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Dum divinas Scripturarum historias in nostro memoriali revolvimus, et diversorum Dei electorum merita perpendimus, et vestrae divinae inspirationis [Col. 0222B] studia, in nostrae mentis intuitu conferentes, novum te gentes Moysen in his diebus refulsisse, praecellentissime fili et spiritalis compater, comperimus. Ille quidem, ut Israeliticum populum ex affligentium erueret oppressionibus a divina majestate praecepta suscepit; tu quoque, praecellentissime atque eximie rex, ad liberandam sanctam universalem, catholicam et apostolicam Dei Ecclesiam divinitus es inspiratus. Per illum denique Dominus in monte Sina legis mandata eidem Hebraico populo observanda tradidit, et lumine eum claritatis suae illustravit; per te quoque redemptor noster, Dei hominumque mediator, Ecclesiae suae et universo populo Christiano, ejus pretioso redempto sanguine, 234 pacem tribuit, et ejus fidei orthodoxae perfectam contulit [Col. 0222C] defensionem. Et sicut idem Moyses legislator abominationes gentium et culturam daemonum exterminavit; ita et tu, Christianissime regum, haereticorum schisma et auctores impii dogmatis respuisti [f 1Kb] . Pro quo merito, divinae gratiae lumine et oleo sanctificationis inter fideles reges qui olim Deo placuerunt unctus connumeratusque comprobaris. Unde libet certe Psalmigraphi (Ps. LXXXVIII) vocem et laudem excellentiae vestrae canere: Invenit te Dominus, benignissime regum, fidelem sibi et praecepta ejus servantem, [Col. 0223A] et ideo oleo sancto unxit te, et ecce manus ejus auxiliabitur tui, et brachium ipsius confortabit te.

Nec mirum tam benignissimum regem, tanto divino munere esse praeornatum, quoniam Spiritus ubi vult, et in quibus vult, inspirat (Joan. III). Et profecto in eis inspirat, qui piis fulgent operibus, sicut vestra fulgere dignoscitur excellentia; nam qualiter dilectionis vestrae amor erga beatum Petrum apostolorum principem, et circa nostram charitatem fervesceret, licet solite vestris apicibus atque responsalibus discurrentibus excellentissima Christianitas vestra pronuntiaverit, nunc tamen per eas quas in praesenti per harum latorem misistis syllabas, amplissime nobis paternitatis vestrae affectum protulistis, [Col. 0223B] significans, bone excellentissime fili et spiritalis compater, et noster post Deum defensor et liberator, firma perseverantia in amore ipsius principis apostolorum et nostra charitate permansurum; quod quidem nos securi de vestra immutabilis verbi pollicitatione existerimus. Scimus enim cui credidimus, et certi sumus omnia verbis, juxta ut asseris, perfici. Quid itaque ex hoc vestrae valebimus rependere excellentiae? Aut quam vicissitudinem reddere potuerimus pro tantis beneficiorum suffragiis, quae sanctae Dei Ecclesiae et Christianorum 235 fidei inferre praecelsa eximietas vestra dignata est, dum ad referendas gratiarum laudes mens nostra die noctuque procuratur?

Admirandum mihi potius est [a 1Kb] et valde stupendum; [Col. 0223C] quomodo oris mei loquacitas tantorum praesidia beneficiorum proferre queat: verumtamen calicem salutaris accipiam et nomen Domini invocabo, et crebro elevatis oculis, et palmis extensis ad aethera, divinam pro vobis indesinenter exposcam clementiam, ut ipse super vos de throno majestatis suae respiciat, et regni vestri fastigium foveat, atque immensas vobis de coelo tribuat victorias, et omnes barbaras gentes vestris prosternere dignetur vestigiis et terminos regalis vestrae potentiae dilatet. Etenim nos, fili excellentissime et spiritalis compater, testem proferimus veritatis Deum, in cujus manu cor [Col. 0224A] excellentiae vestrae corrigatur [b 1Kb] , quod sicut saepius nostri recordationis dominum et germanum nostrum, sanctissimum Stephanum papam, et per eum cum sancta Dei Ecclesia confirmatum est, permanentes permanebimus, vestris obtemperantes voluntatibus, et absit a nobis quod a vestro quoquo modo separemur amore; nulla quippe praemiorum datio, nulla promissionis qualitas, nullaque blandimentorum suasio, nos, sicut saepius diximus, a vestra charitate poterit avellere; sed peto et tanquam praesentaliter obsecro mellifluam excellentiam vestram, ut amplissimam jam fatae spiritalis vestrae matris Ecclesiae exaltationem perficere, et firmissimus Christianorum fidei defensor existere jubeas, benignissime regum; quatenus ex hoc memoria nominis vestri, usque in [Col. 0224B] finem mundi, in domo Domini celebretur, et suffragiis apostolorum, et praesentis vitae prospera, et aeternae beatitudinis vobis tribuantur gaudia.

Interea, excellentissime fili et spiritalis compater, quia inspiratus a Deo nobis monasterium illud secus montem [c 1Kb] Seraptem [Soracten] situm concedere dignatus es, magnas atque innumerabiles gratiarum 236 actiones eximiae praecellentiae vestrae referimus, sit vobis ex hoc Dominus retributor, et dignam coelestium praemiorum remunerationem, in aeterna beatitudine concedat. Nos quidem monasterium illud ad laudem Dei et vestri memoriam, atque aeternam mercedem nostro monasterio [d 2Kb] dignoscimur subdidisse; ut quia beatus Sylvester, Christianorum illuminator fidei, cujus sanctum corpus in nostro monasterio [Col. 0224C] a nobis reconditum requiescit, ibidem persecutionem paganorum fugiens conversatus est, justum prospeximus, ut sub ejus fuisset ditione, ubi ipsum reverendum requiescit corpus [e 1Kb] . Verumtamen nos penitus, neque de hoc monasterio, neque de aliis quibuslibet causis, extra vestram voluntatem nequaquam quippiam agere volumus, sed ut vestra fuerit voluntas de omnibus agere studemus. Itaque noster animus laetus effectus est, et Deo omnipotenti et vestrae praecellentiae immensas retulimus grates, in id quod nostram deprecationem a Deo inspiratus exaudire dignatus es, benignissime rex, et praeceptum [Col. 0225A] regalis vestri culminis nostro monasterio dirigendum pronuntiatis, firmam ejusdem sanctae mansionis procurantes, nunc et retro cunctis temporibus [a 1Kb] . Unde petimus divinam clementiam, ut sicut vos nostrum 237 monasterium, quod ad laudem Dei constitutum est, confirmare studetis, ita vestrum regnum confirmare super omnes gentes dignetur, pro certo sciat excellentissima Christianitas vestra, quod omnes illos martyres, qui pro Christi nominis confessione suum fuderunt sanguinem, et in eodem sancto requiescunt monasterio, firmissimos apud divinam clementiam habebitis intercessores.

De eo vero, quod innotuistis de nostra vos certos effici sospitate, nos, bone et Christianissime rex, in eo sospes fatemur esse, dum vestri corporis sospitas [Col. 0225B] et salus animae, opitulante Deo, accrescit, quia vestra salus nostra est prosperitas. His praelibatis, omnipotens rerum opifex et arbiter Deus, sua vos gratia foveat, et longaevo ac prospero senio regalis culminis sceptra, cum magna victoria vobis, cum dulcissima vestra conjuge, praecelsa filia et spiritali nostra commatre, domina Bertrada, eximia regina, et amantissimis vestris nostrisque filiis, eximiis regibus et patriciis Romanorum, domnis Carolo et Carolomanno, nec non et domna Gisila nobilissima, perfrui concedat, et coelestis regni gaudia cum sanctis et electis possidenda per infinita tribuat saecula. Incolumem excellentiam vestram gratia superna custodiat.





XLIII. 238 ITEM EPISTOLA EJUSDEM PAPAE, AD DOMNUM PIPPINUM REGEM PER WILHARIUM EPISCOPUM ATQUE DODONEM ET WICHARDUM DIRECTA, In qua continentur gratiarum actiones, ejusdem papae fidei constantia, ut nullus favor aut terror ab ejus amore aut charitate ullo modo possit separare [b 1Kb] .
(An. Dom. 767, Cod. Car. XIX, chron. 42.)
[Col. 0225C]

ARGUMENTUM.---Advenientes missi regii Wilharius episcopus, Dodo et Wichardus, non modo testantur per regias litteras Pippini firmitatem in defensione sanctae Ecclesiae, populique ei subjecti, sed exquirunt num omnia sint prorsus restituta divo Petro. [Col. 0226A] Quare pontifex meritis illum laudibus ex more prosecutus, suique ac populi erga eum amicitiam fore perpetuam affirmans, versutos falsiloquosque Langobardos fuisse ait juxta eorum morem; missos vidisse omnia, et simul cum responsis ad ea quae ore narraverant relaturos quae viderint. Orat ut Ecclesiam ope indigentem sublevet.

Domno [c 1Kb] excellentissimo filio nostro et spiritali compatri Pippino regi Francorum et patricio Romanorum, Paulus papa.

Ad referendas gratiarum actiones praeclarae ac benignissimae excellentiae vestrae ob tanta beneficii praesidia sanctae Dei Ecclesiae, et populo romano a vobis irrogata; nullus, ut opinor, humanus sermo sufficere valebit. Neque praemia hujus mundi ad horum remunerationem digna vobis possunt rependi, [Col. 0226B] verumtamen est unus solus et verus, in tribus [d 1Kb] substantiis [Grets., personis] consistens, Deus, qui juxta regni gaudia et victoriae triumphum impertire ac retribuere 239 excellentiae vestrae potest. Interea properantibus ad nos, Wilchario scilicet reverendissimo fratre et coepiscopo nostro, atque Dodone, et Wilchardo fidelissimis vestris missis [e 1Kb] , obtulerunt nobis mellifluos ac desideratissimos apices, a vestra destinatos Christianissima excellentia; quos intuentes protinus agnita prosperitate vestrae laetitiae, solito exsultationis gaudio, interna pectoris nostri viscera redundaverunt, creatorem nostrum ac redemptorem Dominum Deum continuis precibus implorantes, ut diu nos ac sedulo de vestra ampliori jucunditate, et coelitus de hostibus concessis vobis [Col. 0226C] victoriis, annuat gratulari. At vero, excellentissime fili et spiritalis compater, per easdem honorabiles vestras syllabas, certissimam nobis solitae pollicitationis fiduciam contulistis, vos firma perseverantia decertaturos fore ad defensionem sanctae Dei Ecclesiae, et universi populi Romani, atque totius provinciae, juxta id quod polliciti estis beato Petro et ejus vicario, praedecessori nostro domno et germano meo sanctae recordationis Stephano papae, et in ea vos sponsionis fide permansuros; et profecto, bone Christianissime atque a Deo institute rex, magna [Col. 0227A] nobis in hoc credendi materia conferitur [confertur]. Nec enim aliter fidelium mentes aestimare possunt, quam id quod crebro a vobis, pro intuitu operatum cernimus, et rei experimentum didicimus [a 1Kb] .

Sed, bone potentissime regum, ecce nunc oportunitas, ecce necessitatis dies cogunt, et tempus ingruentis meriti exigit, ut sanctae Dei Ecclesiae, et huic a vobis liberatae provinciae solite subvenire atque succurrere quantocius Christianitas vestra satagat [b 1Kb] . 240 Nos quippe, post Deum et ejus sanctam gloriosam Genetricem, atque sacratissimos ipsius apostolos, fiduciam nostram alibi non habemus, nisi in vestram praeclaram excellentiam: tu enim post Deum nobis refugium, Christianissime rex, tu cum Dei brachio firma existis opitulatio, et vestri a Deo confortati regni [Col. 0227B] securitas, nostra est immensa laetitia; quo tam nos quamque universus noster populus istius provinciae (divina vos satisfaciat Majestas) firmi atque immobiles in vestra charitate ac dilectione et regni vestri a Deo protecti Francorum, amoris constantia permanentes permanebimus, et nullus nos poterit humanus favor aut terror a vestri amoris dulcedine, charitatisque affectu separare: sed una nobis erit in vestro amore vita ac mors.

Quia vero innotuistis ob hoc vos praesentes direxisse [Col. 0228A] missos, ut agnoscere per eos valuissetis utrum nobis a parte Langobardorum plenariae factae fuissent justitiae, an non [c 1Kb] , ipsi omnino causae meritum comperti sunt, et callidam versutiam atque solite falsiloquam propositionem eorumdem vestrorum nostrorumque aemulorum agnoverunt; eisque ad vos revertentibus, Deo propitio, vestris propalabunt in auribus, eis denique de singulis, quae a vobis injuncta habuerunt, nobis referentibus, singillatim de omnibus responsum reddentes, in eorum posuimus ore quae vestrae excellentiae suggerere debeant, effectum ex hoc a vestra adipisci optantes excellentia.

Deus autem omnipotens de throno suae majestatis super vos regnumque vestrum, atque amantissimam conjugem, praecelsam reginam, spiritalem vero commatrem [Col. 0228B] nostram, atque dulcissimos vestros quidem carnales natos, nostros autem spiritales filios, nec non et super universum Francorum populum, respicere dignetur, et sui brachii dexteram super vos extendat atque victorias vobis de coelo concedat, omnesque adversarios ante faciem vestram prosternat, et praesentem vitam longo senio, et futuram beatitudinem vobis tribuat perenniter possidendam. Deus te incolumem custodiat, excellentissime fili.





241 IN PSEUDOPAPAE CONSTANTINI SEQUENTES LITTERAS MONITUM
[Col. 0227]

[Col. 0227C] 1. Constantini laici per vim in apostolicam sedem intrusi binae litterae in Carol. Codicis calcem jure sunt rejectae. Exemplum sequerer, nisi pontificiae [Col. 0227D] ordinationis historia adversus alias aliorum opiniones, coeptusque ordo chronologicus secus faciendum persuaderent. Ad ordinationem pontificis quod spectat, Constantino Pogonato tribuunt recessum ab usurpatione illa confirmandi electionem Romani pontificis per se, vel per Exarchum, quam Justinianus, Odoacris vestigiis insistens, in regiam Constantinopoleos invexerat. Quare ab aevo Joannis V, qui ad Petri cathedram ascendit an. 685, nulla exspectata confirmatione, faustissimam hanc instauratae pristinae libertatis epocham repetunt. At, bona cum hujusce opinionis assertorum venia, id falsum est. Etenim quinque et quadraginta annis recentior ejusmodi libertas revixit, sancti Gregorii III aevo, cum anno 731, seu potius sequenti, sancta resp. constituta est, Graeca impietate ad id cogente. Ante ea tempora ordinatio decretum Ravennam missum sequebatur. Obsequii potius quam necessitatis causa, consensionisque potius quam confirmationis exquirendae gratia decretum electionis consuevisse mitti [Col. 0228C] Ravennam usque ad id temporis concedam ultro. Attamen mittebatur: nec plena ordinationis libertas obtinuit usque ad sancti Zachariae, qui Gregorio III [Col. 0228D] successit, electionem. Tum vero et dum stetit in Italia Exarchi potentia, quae desiit Zacharia eodem pontifice, et post ejus exitium, libera ordinatio fuit, nec decretum electionis, seu ejus exemplum ad Francorum reges mittebatur, nisi ut generalem concordiam unanimitatemque inde discerent: idcirco nonnisi post consecrationem mitti consuevit.

II. Rei argumentum alio quovis luculentius suppetit ex interpontificii brevitate: quod cum desumi apud omnes constet ab emortuali die pontificis, ad ordinationem, seu consecrationem successoris, sitque omnibus in codicibus et catalogis per vacationem sedis expressum, extra aleam rem ponit. Notat Papebrochius (Conat. hist. Chron. n. 3, pag. 199) sex minimum hebdomades exspectari consuevisse confirmationem decreti. At post Gregorium secus fuit: quatridui tantum ab hujus obitu distat Zachariae ordinatio. Die post hunc duodecimo consecratur Stephanus II 242, et Paulus ejus frater interpontificio menstruo ab eo disjungitur ob natum schisma, quod [Col. 0229A] brevi, ut aiebam supra, compressum fuit. Detestabilis Constantini ordinatio octava die Paulum secuta est; nona post ejus dejectionem, Stephani III consecrationi tributa est. Dies tantum octo Adrianus distat a Stephano III, et ab Adriano Leo III bidui; sic pari gressu dominatio pontificum, et eorum ordinationis libertas, per annos septuaginta octavi saeculi ex Graecorum impietate pariter profectae perseverarunt. Quae postea evenerint ex concessione et liberalitate pontificum, suo loco dicam post Carolini Codicis et Leonis III aliquot epistolarum editionem, cum de diplomate Ludovici Pii sermo erit. Nunc breviter de invasione Constantini agendum: inde enim certa aetas ac sententia ejus litterarum patefient.

III. In omnibus fere codicibus Anastasii post Pauli mortem sedes vacasse dicitur annum unum et mensem unum: etenim tantumdem temporis Constantinus pontificatum invasit. Nam Paulo ad coelestem patriam evocato die 28 Junii anno 767, invasio [Col. 0229B] coepit, quae insequenti anno desiit die 29 Julii. Idcirco nonnulli codices, ut Freherianus alter in editionibus Fabrotti, et Blanchini, necnon Regius papyraceus ex collatione Velseri et invasionem, et vacationem sedis perspicue legunt: »Vacat sedes annum unum, mensem unum, quo Constantinus transgressor apostolicae sedis invasor exstitit.« Estque id temporis spatium adeo certum, ut iidem codices constanter habeant in Vita Stephani III: »Per anni spatium, et mensem unum sedem apostolicam invasam detinuit . . . In ipsius anni circulo, et unius mensis.« Nulla autem ratio habetur octo earum dierum, quae sacrilegam invasoris ordinationem praecesserunt: imo ne novem quidem dies, qui post illius dejectionem, antequam Stephanus consecraretur, sunt elapsi, in censum vocantur, quod rarum, quin etiam singulare est in Anastasii codicibus, qui ab unius pontificis emortuali ad alterius diem consecrationis interpontificia protrahunt. At usque adeo curae [Col. 0229C] fuit scriptori vacationis nomine pseudopontificatum illum designare, ut statim atque electus fuit die Dominica (qua simul consecrari non poterat) Stephanus III dicat: »Et post omnia rite in ejus electione peracta, Deo auctore pontificatus assumpsit culmen;« deinde quae singulis diebus acta sunt singillatim enarret. Historiam hanc valde necessariam, praecipue ad Pippini silentium et Urbis regimen per ea tempora dignoscendum compendiario sermone amplectar fuse narratam in gestis pontificum, et in concilio eamdem ob rem celebrato per Stephanum III, anno 769, cujus fragmentum in lucem edidi anno 1735.

243 IV. Paulus apud basilicam Doctoris gentium degens aestivo tempore gravi est correptus morbo, suumque diem extremum obiit 28 Junii 767. Quare omnibus abeuntibus ob turbas Romae excitatas, solus Stephanus presbyter cardinalis sanctae Ceciliae, qui ei post diuturnam vocationem successit, donec justa peragerentur, ibi mansit. Cum Paulus decumberet, [Col. 0229D] impii homines, Toto dux olim Nepesinus, tum Romae habitans, cum tribus fratribus Passivo, Constantino et Paschali, aliisque sociis ad omne scelus paratis, in sancti pontificis caedem conspirant. Indignitatem rei Christophorus primicerius avertit, suasque in aedes convocatis primatibus, ac scelesto illo duce, sacramento omnes adegit, a sanctae sedis laudabili more non discessuros, unaque cum clero et populo diaconum aut presbyterum cardinalem electuros. Ex aedibus illis discedens audiit pontificem esse mortuum. Tum vero perjurus Toto Lateranense patriarchium invasit, Constantinum fratrem laicum vi et armis intrusit, eumque continuo clericum ordinari, et adveniente die Dominico in basilica principis apostolorum consecrari fecit. Sacrilegum factum secutae sunt caedes et insidiae. Christophorus cum filio Sergio tum saccellario, monasticam se vitam amplexuros simulantes in monasterio Salvatoris prope Spoletum, vix necem evasere. Eo dimissi post festum [Col. 0230A] paschale sequentis anni, malo invasoris omine: nam Christophorus ductores fallens Spoleti ducem adiit una cum filio, per quem Ticinum ad Desiderium regem tuto pervenit. Tum regis fidem implorans copias obtinet, militibusque Spoletanis additis Romam redit. Pugnatum cum Totone, eoque caeso, dejectus invasor, ac summa cum omnium laetitia Stephanus III rite electus est ipsis Kalendis Augusti 768. Omnia haec trium spatio mensium peracta sunt. Deinde iis diebus, qui consecrationem praecesserunt, in reos partium invasoris animadversum.

V. Principio invasionis Constantinus dedit ad Pippinum priores litteras (43, al. 98) ex quibus caetera mendacissimis, Francorum regi Pauli mortem, ac sine dubio sacrilegam intrusionem, nuntiatam fuisse intelligemus; namque omnium consensum mentiens in sua electione, jam praecurrentibus, ait, nuntiis pontificis transitum ab eo teneri; suasque ad illum litteras dans regio misso, fieri non potuisse affirmat, [Col. 0230B] ut suos mitteret, sed duos alios missos, se expediturum promittit, ubi qui in Franciam profecti erant, reversi essent, Stephani II et Pauli optimorum pontificum exemplo (11, 34, 41, al. 8, 18, 16). Christianissimum regem laudat, Moysi comparans, quod ut ille Israelitas, sic Romanos ipse ab impietate redemerit; catholicae fidei 244 et Ecclesiae assertorem eum appellat; pristinae cum Romanis amicitiae ac societatis eumdem admonet; denique perpetuam fore suam erga illum benevolentiam promittit. Quid plura? Sanctorum etiam Vitas, quas a Paulo pontifice rex petierat, quotquot invenire potuit, largitus eidem fuit. Omnia nequidquam: nam altum ab rege silentium. Argumentum profecto non obscurum, aegre admodum latam a piissimo principe tantam indignitatem, quae num a primicerio ipso, an ab aliis nuntiata fuerit, incompertum est.

VI. Tres, ut minimum, menses Constantinus responsum regium praestolatur; nam alteris in litteris [Col. 0230C] (44, al. 99) meminit praeteriti Augusti mensis quintae indictionis, cum venit Romam epistola ad Paulum data a patriarchis Jerosolymitano, Alexandrino, et Antiocheno, pluribusque metropolitis in synodo congregatis pro vindicanda adversus impium Copronymum catholica religione, cultuque sanctarum imaginum. Tum vero hac forsitan occasione arrepta, Pauli exemplum imitatus (ep. 31, al. 35) iterum verberare aerem tentat, secunda epistola ad illum data suis missis Christophoro presbytero et Anastasio notario, hominibus novis, et sua, quod probabile est, sacrilega potestate ad eos gradus evectis. Mendacia eadem de sua electione unanimi consensu facta recoquit, sacrae Scripturae locis, variisque Stephani ac Pauli sententiis adhibitis miserum in modum centonizat; nil concludit. Audet a piissimo rege responsum enixe petere, rogareque eum, ut Georgium episcopum et presbyteros cardinales Marinum et Petrum a Paulo missos in Franciam, reverti Romam permittat. Pippinus vero altum siluit, fortasse quia contemptui habuit, [Col. 0230D] seu potius detestatus fuit simulationem litterarum. Certe nec missos, nec litteras illius Roma amplius vidit, quamvis invasoris dejectioni ac Stephani III creationi supervixerit. Nam vita functum esse constat anno 768, die 24 Septembris, cum Sergius saccellarius Christophori primicerii filius, tunc nomenclator, missus pontificius eo properabat cum litteris Pippino, Carolo et Carolomanno directis, queis rogabatur ipse, ejusque filii, ut episcopos doctrina et sapientia praestantes Romam mitteret ad concilium, quod quantocius celebrare Stephanus meditabatur de magni momenti rebus ad fidem et disciplinam pertinentibus.

VII. Ex huc usque allatis, praeter ordinationis libertatem, quae valde perspicua est, libera etiam dominatio Romae non obscure patet, quam eruditi recentiores idcirco non assequuntur, quia, Romam licet ejusque ducatum inter Francorum donationes nec reperiant, nec reperire 245 usquam possint, ejus [Col. 0231A] tamen dominium similis naturae esse putant cum ditione Exarchatus ac Pentapolis. At enimvero Christophorus primicerius, qui vel ante principatum sanctae sedis summa cum potestate praeerat una cum archipresbytero, et archidiacono sede vacante, aut absente pontifice, quod eruditi omnes norunt (Diurn. Pontif. titt. 1, 5, 6, 7, cap. 2). Proceribus caeteris ob metum fractis tanta in perturbatione rerum, ad monasterium Spoletanum ire simulans cum filio Sergio, ducem Spoleti adit, inde Langobardorum regem collectisque utrinque auxiliis, dux exercitus contra antipapae vires instructi Urbem ingreditur, feliciter pugnat, restituit rempublicam. (Omnia haec aguntur post mensem decimum invasionis; etenim primicerius nonnisi post Pascha anni 768, diem videlicet 10 Aprilis, ab antipapae insidiis se explicuit, monasticae vitae obtentu.) Tempore tam diuturno mensium tredecim neque a Francorum rege patricio Romanorum res componuntur, neque a Graecis impiis foventur turbae. Ubi vim vi repelli oportet neutra ex parte [Col. 0231B] milites ducesve adsunt. Romae igitur dominabatur proprius princeps, isque erat pontifex: cumque per totum id temporis, cum sedes vacabat, principis partibus fungeretur primicerius, is auxilia ab aliis Italiae principibus impetrat, atque invasore principatus deturbato, novum principem, pontificem scilicet rite ordinatum, subditis renuntiari curat. Quae quidem nemo dixerit dubia principatus indicia. Sunt nihilominus certiora alia, quae ex eadem invasione sedis petuntur. In reos enim animadversio est indicium maximum potestatis: ejusque nonnulla exempla suppetunt apud Anastasium, quae haud negligenda videntur.

VIII. Paucis iis diebus, qui electi pontificis Stephani consecrationem praecesserunt, de sceleratis illis, qui pseudopapae adhaeserant, poenae sumptae. Invasor ipse cum fratre Passivo carceri erant mancipati ante electionem, ibique detinebantur. Duo praeterea scelerati insignes memorantur, Waldipertus [Col. 0231C] presbyter genere Langobardus, et Gracilis tribunus, ambo majestatis rei. Hic siquidem in Campania, pseudopapae gratia opibusque audax, scelus omne perpetraverat; postque hujus casum jure sibi metuens, Alatri se munierat, unde a Romano exercitu abstractus, et Romam ductus in arctam custodiam est detrusus; eidem postmodo sunt eruti oculi, et lingua abscissa. Waldiperti flagitium erat singulare, et maxime ad rem faciens: quare ipsis verbis, quae apud Anastasium leguntur (sect. 274) referri illud oportet: »Quod consilium cum Theodicio duce Spoletino et aliquantis Romanis iniisset, ad interficiendum 246 praefatum Christophorum primicerium, et alios Romanos primates, et civitatem Romanam Longobardorum genti tradendam.« Simili poena et hic affectus. Caetera nihil moror: tametsi pseudopapae pariter et Theodoro episcopo ejus vicedomino erutos oculos audiam, aliosque aliis poenis affectos. Illud tamen juvat animadvertere, quod hujusmodi licet [Col. 0231D] poenae apud Anastasium referantur, quasi a perversis hominibus inflictae, id tamen factum videtur ad avertendam novi pontificatus invidiam. Nam vel Alexandri III aevo poenarum ejusmodi genus obtinuit, ut narrat Petrus Mallius (Bolland., tom. VI Jun., part. II, p. 49, E): »Sententialibus praefecti, si suspendunt aliquem, quinque solidi; quando decollant, similiter; quando caecant, duodecim denarii pro unoquoque oculo; quando truncant aliquod membrum, similiter.« Etenim prae aliis officiis principum id laudatur, suum cuique jus tribuere, ut (Lib. Regum II, c. VIII, v. 15) de David legitur: Faciebat quoque David judicium et justitiam omni populo. Quae reipublicae duplex administratio nullo unquam tempore a principatu divisa fuit et utriusque tam perspicua in pontificio suppetunt argumenta, ut nullatenus infirmari possint.

IX. Et vero praefectum urbis Romae esse, cum Augustorum ditioni parebat, nullum dubium. Narrante [Col. 0232A] enim Joanne Diacono in Vita sancti Gregorii Magni (lib. I, c. 5), sanctus vir imperatorem suis litteris rogavit, ut suam electionem minime confirmaret, »Sed praefectus Urbis germanus nomine ejus nuntium anticipavit, comprehensisque ac disruptis epistolis, etc.« Eumdem autem magistratum, postquam Roma pontificum dominatui subdita esse coepit, inibi perseverare certum scimus, Anastasio id testante in Vita Adriani (sect. 298) ubi, de Calvuli cubicularii flagitio agens, narrat quemadmodum Adrianus »jussit contradere antefatum Calvulum cubicularium, et praenominatos Campanos praefecto Urbis, ut more homicidarum eos coram universo populo examinaret.« Ex Adriani ejusdem litteris plura hujusmodi exempla infra afferentur, cum ad eum pontificem ventum erit. Unius hic epistolae (ep. 61, al. 50) conglobata delicta spectari velim: Anastasius missus pontificius, Paschalis et Saratinus, necnon Paulinus, scelesti omnes alius crimen aliud poena dignum perpetraverat. Paulinus ab Adriano vinctus ad Carolum mittitur, quippe [Col. 0232B] ejus juris erat; nefarios Paschalem et Saratinum Romam mitti orat puniturus ipse: »dum, ait, de eis perfectam suscepero justitiam.« De Anastasio vero, Carolum insimulat violati juris gentium, quod missum detinuerit, ac remittendum ait in Urbem: 247 »Et severissime eum sciscitantes juxta noxam ei repertam eum corripiemus.« Coactiva igitur quam vocant potestate eumdem in modum pontifex in ditione sua, Romae nimirum et in ducatu aliisque regionibus sibi subditis utebatur, quo sua in ditione Carolus. Atque eapropter hoc praecipuum supremi principis argumentum Romae non deerat pseudopapae tempore, qui suo et suorum scelere illud patefecit.

X. Allatam profecto epistolam Adriani Eccardus (Rer. Franc. lib. XXV, cap. 38) ejusque assecla Muratorius (Ann. Ital. 789) non animadvertisse videntur: nam alia ejusdem pontificis (97, al. 85) freti, hac eadem ex causa dominatum asserunt Romano pontifici in provinciis Exarchatus et Pentapolis. Non [Col. 0232C] ita Waldipertus, de quo nuper est dictum. Videbat iniquus ille presbyter pontificiae dominationis esse Urbem: idcirco Romanorum primatum caede Langobardorum potestati posse subjici. Illi enim reipublicae administratores erant, quibus sublatis respublica interiret necesse erat. Cumque haec res magni momenti sit, explicatior per me fiet, ut magis ac magis dominatio pontificia elucescat. Septem praecipue nominantur frequenter in his codicis Carolini litteris, et apud Anastasium: Primicerius, secundicerius, arcarius, saccellarius, nomenculator, primicerius defensorum, et protoscriniarius. Insignes isti viri nunc proceres, nunc primates appellantur et apud Anastasium (sect. 274, 293) et in concilio Lateranensi Stephani III. Qua super re Baronius (an. 638, n. 9) aliique valde hallucinantur, dum presbyteros et diaconos cardinales putant primatum nomine designari. Iidem recte nuncupantur officia palatina in eo libello, qui Joanni diacono tribuitur, consarcinatusque [Col. 0232D] est post dimidium saeculi quinti decimi, aetate illa suppositionum feracissima. Nam licet tale opusculum Alexandro III nuncupetur, tamen personam auferunt sepulcralia monumenta ejusdem Alexandri et Clementis III; res gestae Honorii III et Alexandri IV quae ibidem visuntur, et, quod majus, luculenta haec, quae cap. 8 legitur inscriptio: »In nomine Domini amen. Anno Incarn. 1297, die mensis Februarii, consecratum fuit altare capituli ad honorem Dei et beatae Mariae Magdalenae de mandato domini Bonifacii papae VIII per Dominum Gerardum de Parma episc. Sabinensem.« Quae mirum est non vidisse Panvinium (Cod. Vat., num. 1106) ejusque exscriptorem Rasponum (De Basil. Later. lib. III, cap. 18) nec Mabillonium (Mus. Ital. tom. III, p. 570), qui tanti faciunt libellum istum, et Alexandro III dicatum asserunt. At veram ejus aetatem cod. Vallicellanus detegit; namque insertus ei libello est catalogus Romanorum pontificum, 248 in Pio II [Col. 0233A] desinens, qui ad Petri cathedram ascendit anno 1458.

XI. Quidquid vero sit de rebus caeteris in ea consarcinatione existentibus, inter memorias veteres a consarcinatore adhibitas illa haud dubie recenseri debet, in qua primates seu proceres Romani appellantur officia palatina. Primicerius enim notariorum, cujus summa erat auctoritas sede vacante vel absente pontifice, antequam summus princeps Romanorum fieret, deinceps prima dignitas palatii esse, ni fallor, coepit. Primum ministrum hodie dicimus in aliorum principum aulis, secretarium status in pontificia. Eo munere fungi consuevisse tum temporis primicerium notariorum eruitur ex Pauli litteris (37, al. 20). Nam Christophorum malae fidei insimulatum ab imp. Orientis ita apud Pippinum defendit: »Asseruit, quod dilectus filius noster Christophorus primicerius et consiliarius sine nostra auctoritate, nobis quasi ignorantibus, suggestiones illas quas saepius ei direximus fecisset, et alias pro aliis ejus ac [Col. 0233B] vestris missis relegisset: et in hoc testem et judicem proferimus Deum, quod ita nequaquam est. Nihil enim ipse noster consiliarius extra nostram voluntatem aliquando egit, vel agere praesumpsit, quoniam nostri praedecessoris ac germani domni Stephani papae, simul et noster sincerus atque probatissimus fidelis exstitit, et in omnibus existit, et satisfacti sumus de ejus immaculata fide et firma cordis constantia.« Ab eodem primates caeteri et judices ecclesiasticae ditionis pendebant, ut recte Panvinius et Rasponus, juxta Cassiodori sententiam (lib. IV, ep. 7). Ideo et primates eidem obtemperant post Pauli mortem, et judices vires suppeditant ubi de Constantino ejiciendo agitur. Quantavis autem fuerit istius auctoritas, primus administer erat apostolicae sedis, ac perpetuum erat ejus officium. De secundicerii dignitate, quae primae tantum inferior erat, de saccellarii et arcarii officiis cameriarum et thesaurarium nostri aevi referentibus, deque aliis tribus [Col. 0233C] officiis opportunius alibi.





XLIV. 249 EPISTOLA [a 1Kb] CONSTANTINI [b 1Kb] PP. [c 1Kb] NEOPHYT AD DOMNUM PIPPINUM REGEM DIRECTA, In qua continentur gratiarum actiones, et de obitu domni Pauli papae, et postulat ut in gratia domni Pippini regis permanere possit, sicuti antecessores sui fuerunt.
(An. Dom. 767, Cod. Car. XCVIII, chron. 43.)

ARGUMENTUM---Statim atque intrusus fuit audacissimus laicus in sanctam sedem, Stephani et Pauli sanctissimorum pontificum exempla secutus, quin et eorum sententias usurpans, Pauli obitum nuntiat suamque, quam mentitur unanimem, electionem; [Col. 0233D] amicitiam optimi principis audet quaerere; de Ecclesiae exaltatione agit; missosque suos se legaturum promittit, ubi reversi fuerint qui in [Col. 0234A] Franciam iverant. Epistolam dat misso regio ad piissimum regem.

Domno excellentissimo filio Pippino regi Francorum et patricio Romanorum, Constantinus papa.

Omnino credimus, jam, praecurrentibus nuntiis, ad vestram excellentissimam atque a Deo institutam regalem potentiam pervenisse, quod beatae recordationis praedecessor noster, domnus Paulus papa de hac luce, Dei vocatione, subtracto, Urbis vel subjacentium ei civitatum populus meam infelicitatem sibimet praeesse pastorem elegerunt [d 1Kb] ; et ecce cum nimio stupore mentis dico illud quod nequaquam penitus optabam, nec mea exigebant merita, tam sacrum 250 apostolatus culmen, magnique oneris pastoralis adeptus sum curam [e 1Kb] . Propterea, quia [Col. 0234B] omnipotens Deus per manus ipsius principis Petri, atque ejus vicarii, ad exaltandam suam sanctam Ecclesiam et redimendam hanc provinciam, prae omnibus regibus ac mundi potentibus, ut pote novum Moysen, qui Israeliticum Dei nutu redemit populum, vestram excellentiam in his diebus eligere ac suscitare jussit, quod profecto, Deo annuente, vestro auxilio ac certamine perpetratum est. Idcirco obnoxiis deprecationibus, tanquam praesentaliter coram vestro mellifluo regali assistens conspectu, flexo poplite, deprecor praecellentiam vestram, ut illud, quod beato Petro polliciti estis, simulque et charitatem atque amicitiam, quam cum beatae recordationis domno Stephano summo pontifice, vel ejus germano, praedecessoribus nobis, habuistis, omnimodo recordare [Col. 0234C] ac conservare jubeatis; et multo amplius exaltationem sanctae Dei Ecclesiae, spiritalis matris vestrae, atque orthodoxae fidei defensionem, ac hujus vobis commissae provinciae perfectam liberationem procurare dignemini; quatenus repositam jam vobis in sidereis mansionibus mercedis coronam, interveniente beato Petro apostolorum principe, ab omnipotente Deo consequi mereamini. Nos enim nequaquam alibi post Deum nostram habemus spem, nisi in vestro a Deo corroborato brachio, pro quo et eumdem Dominum Deum nostrum, cui occulta cordis manifestata sunt, proferimus testem, quod amplius, sicut ipsi praedecessores nostri pontifices, in vestra charitate, ac fida dilectione, atque sincera amicitia firmi atque immutabiles satagimus fine tenus permanere, et per [Col. 0234D] nullam temporum interruptionem a vestra nos charitate, atque a Deo protecti regni vestri Francorum [Col. 0235A] sincera amicitia quomodo separabimus. Itaque Christianissime, et a Deo institute, magne, victoriosissime, bone rex, et nostri, Dei nutu, defensor, interim, diversis nobis 251 imminentibus causis, nulla exstitit possibilitas, donec missi vestri [Lamb., nostri] qui illuc ad vos [Gent., ad nos] directi sunt revertantur, alios duos dirigere missos; dum vero illi remeaverint, confestim nostros missos ad vestri praesentiam dirigemus. Tamen et huic vestro misso hoc ipsum in ore posuimus, vestrae benignae excellentiae suggerendum. Gesta quippe sanctorum, de quibus misistis vobis dirigi, in quantum reperire valuimus, vobis transmisimus.

Deus autem omnipotens, in cujus manu cor excellentiae vestrae regitur, felicia vobis tribuens tempora, [Col. 0235B] omnes adversas nationes vestris regalibus subjiciat vestigiis, et per multorum annorum metas regni gubernacula vos cum excellentissima et a Deo illustrata filia nostra, domna regina, atque praecellentissimis regibus, vestris natis, faciat possidere, et aeternae beatitudinis cum sanctis et omnibus electis ejus per infinita [saecula] annuat effici participes. Incolumem excellentiam vestram gratia superna custodiat.





XLV. 252 EPISTOLA CONSTANTINI PAPAE NEOPHYTI, AD DOMNUM PIPPINUM REGEM DIRECTA, In qua continetur quod a populo Romano per violentiam electus, et in sede apostolatus intromissus fuit, postulans ut in gratia domni regis Pippini permanere possit, sicut antecessores sui fuerunt, et inde de epistola Theodori patriarchae Jerosolymitani, et de aliis epistolis Alexandrini et Antiocheni patriarcharum; et in embolo de Georgio, Marino et Petro.
(An. Dom. 767, Cod. Car. XCIX, chron. 44.)
[Col. 0235C]

ARGUMENTUM.---Silentium regis aegre ferens mentitur iterum unanimi populorum consensu se creatum. Divinae Scripturae loca inserit, Pippinum laudat ut fidei catholicae propugnatorem; narrat litteras patriarcharum Orientis de synodo habita pro cultu sacrarum imaginum, Paulo directas, se in ambone prius lectas publice ad eum transmittere Graeco-Latinas. Georgium episcopum, Marinum et Petrum presbyteros ut reverti permittat solatio parentum efflagitat; responsum enixe petit. Quod majus, legat missos suos, Christophorum presbyterum et Anastasium notarium.

[Col. 0235D] Domno excellentissimo filio Pippino regi Francorum et patricio Romanorum, Constantinus papa.

Dum internae mentis intuitu, infra memetipsum vehementer considero quanta mihi incepti pastoralis officii debet insistere cura ad pascendas Dominicas rationales oves, valde fateor intolerabilem moestitiam cordis mei arcano adhaesisse, quia procul dubio non meriti, sed oneris hujuscemodi provectio omnibus curam animarum assumentibus, videtur esse conferta sollicitudo, et qui nimis comprimor, et nullis operum meritis neque virtutum profectibus me praestiturum perpendo, quid divina misericordia inspirante cordis affectu operari jusserit, et illico velut ex gravi somno experrectus 253 nimio stupore, [Col. 0236A] et exstasi invenio a Deo in me rogatum, quod nunquam optavi, quod nunquam penitus cogitavi, nec [Lamb. add. in] cor pusillitatis meae quoquo modo ascendit, ex improvisa enim violentia, manu a populorum innumerabili concordantium multitudine, velut valida aura venti raptus, ad tam magnum et terribile pontificatus columen provectus sum. Unde sicut navis aequoreis procellis fluctuatur, ita ego infelix, et inutilis curarum tumultibus, et populorum proclamationibus, atque lacrymosis ululatibus concutior; etenim omnes omnino, a magno usque ad parvum, proprios dolores ac violentias vociferantes, non cessant circumvallare me undique cogitationum certamina, ob consolationem, et justitias impertiendas huic a vobis liberato populo.

[Col. 0236B] O quam magna et metuenda existit pastorum sollicitudo! et quomodo infelix possim onerum animarum exsequi curam? Verumtamen, dum protinus jactavi cogitatum meum in Domino, et spei meae fiduciam ad ejus contuli misericordiam, meque, excellentissime et a Deo protecte victoriosissime rex, in vestro solito auxilio et protectione commisi, paratum jam remedium inveni, et afflictus animus meus paulisper respiravit. Valde enim post Deum confortor in vestra regali potentia, et a Deo protecto regni vestri Francorum robustissimo brachio. Inter haec itaque considero quanta sit Dei nostri omnipotentis misericordia, et confestim opima consolationis oportunitas mihi confertur. Ipse enim pro humani generis salute de sinu Patris descendens, Verbum caro factum, de [Col. 0236C] virgine Maria domna nostra nasci dignatus est, non amittens deitatem, sed semetipsum exinanivit, formam servi accipiens; qui mortem nostram moriendo destruxit, et vitam resurgendo reparavit. Unde non est dedignatus cum peccatoribus et publicanis loqui ac convesci, suscepit enim publicanum, et evangelistam effecit, Matthaeum dico, qui evangelica verba mundo propagavit. O multitudo divitiarum sapientiae et scientiae Dei, 254 quam inscrutabilia sunt judicia ejus, et investigabiles viae ejus! Vere magnus Dominus et laudabilis nimis, et sapientiae ejus non est numerus; qui ponit humiles in sublimi, et moerentes erigit sospitate; pro quo, tanquam unum ex publicanis me existimans, cum gemitu cordis, percusso pectore, deprecor ineffabilem misericordiam, [Col. 0236D] ut tantum pastorale officium, quod mihi immerito contulit, me salubriter exsequi, et lucra animarum ejus divinae majestati offerre me annuat. Crebro enim laudem ipsius redemptoris nostri loquitur os meum, caro et lingua benedicit sanctum nomen ejus, qui non merita existimat, sed miseretur quibus misereri vult.

Praemissis quidem jam vicibus nostris apostolicis apicibus, jussi [Grets., nisi] sumus intimasse a Deo instituto regali vestro culmini, de recessu praedecessoris nostri, domni Pauli papae, et quomodo me indignum et inutilem divina dignatio in apostolatus ordinem provehere jussit. Unde ecce et nunc iteratis nostris apostolicis affatibus, debitum honoris ac [Col. 0237A] salutationis affectum, et visitationis conatum excellentissimae Christianitati vestrae aptum duximus persolvere; et quoniam omnipotens et longanimis Deus noster, verbum salutis per suum apostolum, beatum Petrum excellentiae vestrae mittens, fortissimum sanctae suae Ecclesiae et fidei orthodoxae liberatorem ac defensorem te suscitavit atque constituit, praecellentissime fili et magne orthodoxe rex: ideo, licet mutatis pastoribus, cura tamen hujuscemodi certaminis ac defensionis vobis incumbit, et ob hoc, tanquam praesentaliter, coram mellifluo regali vestro aspectu consistens deprecor, et per Deum omnipotentem, qui est judex vivorum et mortuorum, ante cujus conspectum omnia elementa contremiscunt et abyssi moventur, qui omnia regna mundi suae providentiae [Col. 0237B] nutu disponit, qui etiam te, excellentissime fili ac benignissime rex, tuosque amantissimos natos ac meos spiritales filios, in reges per manus beati Petri apostolorum principis ungui praecepit, firmiter excellentiam vestram conjuro, ut ea quas [quae] pro stabilitate regni vestri, et aeternae vitae remuneratione beato Petro polliciti estis, pro exaltatione ac defensione sanctae Dei Ecclesiae, spiritalis matris vestrae, et sanctae orthodoxae 255 fidei observare et in omnibus adimplere jubeatis, et in ea charitate ac dilectione, in qua cum nostris praedecessoribus, domno Stephano ac Paulo, beatissimis pontificibus, permansistis, nobiscum permanere jubeatis, et in eadem amicitiae connexione cum mea fragilitate persistere; non nostra quae mala sunt merita existimans, sed [Col. 0237C] adimplens illud divini oraculi praeceptum (Matth. X): Qui recipit prophetam in nomine prophetae, mercedem recipiet prophetae; et qui recipit justum in nomine justi, mercedem suscipit justi. Et illud quod ipsa veritas Deus noster ait (Luc. X): Qui me recipit, vos recipit; et qui me spernit, vos spernit.

Considera, bone rex, quia potuerat Deus noster per angelum virtutis suae, aut alio modo liberationem suae Ecclesiae et fidei orthodoxae operari: sed non in alio nisi in tua excellentia complacuit, quia tibi hoc bonum servatum erat opus. Unde aperte cunctis datur intelligi, quia omnia jam ante mundi constitutionem a Deo praedestinata sunt. An non erat praedestinatus David, de quo secundum carnem Christus [Col. 0237D] in mundo editus est? pusillus enim inter fratres existens, ab ovibus patris ablatus, in regem unctus est: et quia a Deo praedestinatus es defensor sanctae Dei Ecclesiae ac noster, adesto, exaudi preces nostras, mitissime rex, sic te exaudiat Dominus in quacunque die eum invocaveris. Nos quidem, ita testis nobis Deus noster, cui occulta cordis manifesta sunt, ut plus etiam quam praefati nostri praedecessores pontifices in vestra a Deo protecti regni vestri Francorum charitate et dilectione, atque sincera fidelitate, [Col. 0238A] cum omni nostro populo firma constantia erimus permansuri, et peto coram Deo vivo, ut si forsitan quisquam, spiritu nequitiae irreptus, contraria de nobis vestro regali culmini garrire attentaverit, nulla ei credulitas admittatur, quia, ut confidimus in Dei omnipotentis misericordia, plenius eritis de nostra puritate satisfacti

Unde ecce magnopere ad vestra a Deo directa vestigia direximus praesentes fidelissimos nostros missos, scilicet Christophorum 256 dilectum filium nostrum presbyterum, atque Anastasium notarium regionarium spiritalis matris vestrae, sanctae nostrae Ecclesiae, qui vos de nostra fidelitate, quam erga vestram regalem potentiam gerimus, satisfacere debeant, quibus et in ore posuimus hoc ipsum Christianitati [Col. 0238B] vestrae nostra vice enarrandum. Quos petimus, ob reverentiam vestri [Lamb. add. fautoris] beati Petri, benigne a vobis et solite suscipi, eisque in omnibus credere, et cum laetabundis nuntiis de vestro benigno proposito, et immensa prosperitate absolvere jubeatis.

Itaque innotescimus excellentiae vestrae, quod duodecima die praeteriti Augusti mensis, quintae indictionis, conjuncti ad nos a sancta civitate, quidam religiosus presbyter Constantinus nomine, deferens synodicam fidei [a 1Kb] missam a Theodoro Hierosolymitano patriarcha, ad nomen praedecessoris nostri domni Pauli papae, in quo et reliqui patriarchae, id est, Alexandrinus et Antiochenus, et plurimi metropolitani episcopi Orientalium partium, visi sunt [Col. 0238C] concordasse, eamque cum magna laetitia suscipientes, atque amplectentes, in populo in ambone relegi fecimus, cujus exemplar in Latino et Graeco eloquio vestrae excellentiae direximus, ut agnoscatis qualis fervor sanctarum imaginum orientalibus in partibus cunctis Christianis imminet.

His praelibatis, extensis palmis ad aethera, cum omnibus Dei cultoribus, et cuncto nostro populo redemptoris nostri divinam exoramus clementiam, ut suae extensionis dextera vos protegat, et regni vestri a Deo confortati Francorum terminos dilatet, atque immensas de hostibus victorias vobis tribuat, cunctosque adversarios regalibus vestris prosternat vestigiis, regnique gubernacula, longo ac prospero senio vobis, [Col. 0238D] una cum excellentissima filia nostra, 257 a Deo protecta regina, et amantissimis natis perfrui concedat possidenda, et sicut temporale ac terrenum regnum et coelestia vobis regna cum omnibus sanctis, qui ab initio mundi divinae placuerunt majestati, tribuat possidenda. Incolumem excellentiam vestram gratia superna custodiat.


EMBOLUM.

Itaque hoc excellentiam vestram petimus, ut jubeas, Christianissime ac mitissime rex, inspiratus a [Col. 0239A] Deo, ad nos absolvere reverendum sanctissimum fratrem nostrum [a 2Kb] Georgium episcopum, atque dilectos filios nostros Marinum et Petrum presbyteros, qui ad vestram praecellentiam a nostro praedecessore domino Paulo papa directi sunt; quotidie enim cum magno ploratu eorum parentes nos adeunt, ut vestram a Deo institutam excellentiam deprecari debeamus pro eorum absolutione, etiam non possumus eorum lacrymas sufferre. Per te enim, bone misericordissime rex, salvi effecti sunt, et a manibus persequentis liberati consistunt. Unde magna in coelo vobis reposita est mercedis corona, quoniam scriptum est: Qui salvat, tanquam qui aedificat. [Col. 0240A] Propterea coram Deo vivo deprecamur, ut in hoc preces nostras exaudias, et ipsos absolvere jubeatis. Ipsis enim revertentibus 258 cum magna laetitia eos suscipiemus, et charos in nostris visceribus amplecti studebimus; episcopatum enim et Ecclesias quas tenere videbantur inordinatae usque hactenus consistunt; pro quo jubeat excellentia vestra disponere, quatenus praefati viri ad terram nativitatis eorum revertantur, quia adest tempus ut pariter cum suis parentibus, et una nobiscum in Domino exsultent, nosque merito pro vita, et incolumitate vestra fundere valeamus preces. [Lamb. add. Codicis epistolaris Carolini finis.]





259 IN STEPHANI III EPISTOLAS QUINQUE ADMONITIO.

[Col. 0239C] I. Sedatis reipublicae tumultibus variis, poenaque affectis eorum auctoribus, minime sanata erant atrocia vulnera Ecclesiae inflicta. Invasio siquidem apostolicae sedis, ordinationes illicitae ab eodem factae impietasque Orientis mirum in modum aucta persuaserunt pontifici, ut congregaret synodum in qua omnia serio ac sapienter discuterentur. Quamobrem et ex Italia et ex amico Francorum regno episcopos congregare deliberans: »In exordio ordinationis suae, ut est apud Anastasium, quo idem sanctissimus praesul pontificatus apicem assumpsit, direxit in Franciae partes ad eximios viros Pippinum, Carolum et Carolomannum reges Francorum et patricios Romanorum Sergium secundicerium et nomenclatorem illo tempore existentem, deprecans atque hortans eorum excellentiam per suas apostolicas litteras, ut aliquantos episcopos gnaros, et in omnibus divinis scripturis atque sanctorum canonum institutionibus eruditos ac peritissimos dirigerent, ad faciendum [Col. 0239D] in hac Romana urbe concilium.« Hae primae Stephani litterae neque in codicem hunc relatae, neque alibi reperiuntur, Baronius ex Cod. Vat., quem Panvinius se vidisse testatur, argumentum profert (an. 772, n. 2): »Scripsit pontificatus initio ad Pippinum petens homines doctos mitti ad synodum Romanam.« Quare autem in Francia interierint, neque eas ob id Carolus recensere potuerit, facile conjectu est ex rerum serie, quae hac occasione evenerunt.

II. Et sane missus seu legatus pontificis Roma profectus post diem septimam Augusti mensis anno 768, cum Stephanus est consecratus, et in Franciam veniens Octobri mense, Pippinum de hac vita migrasse invenit die 24 Septembris elapsi. Propterea reges filios adire oportuit, qui post funus paternum ad regnum quisque suum se contulerant, jamque regia insignia sumpserant die 9 Octobris, Carolus Noviomagi, Suessione Carolomannus, ut tradit monachus [Col. 0240C] Engolismensis. Ubinam legatus eos repererit, apud Anastasium non legitur: id certum, quod in suum regnum Parisiis uterque processerat; ideoque Sergius »coeptum gradiens iter pervenit ad ejus filios,« Jactura quidem levis: nam litterae suum consecutae sunt effectum, duodecim ex Francia episcopis, fere omnibus urbium metropoleon, vere primo anni sequentis 769, Romam venientibus 260 cum Sergio. Rem testatur Adrianus in Tractatu ad Carolum regem super cultu sacrarum imaginum (Labb. Concil. tom. VII, p. 919, 923, 944, 952): »Praedecessor noster, inquiens, sanctae recordationis quondam domnus Stephanus papa similiter cum episcopis partium Franciae atque Italiae praesidens, etc.« Qui etiam beneficio codicis Veronensis nomina ipsa eorum duodecim episcoporum et quadraginta Italorum, qui interfuerunt concilio, hodie habemus tum in editione Romana an. 1735, tum in Lucensi nuperrima tom. I, addit. ad Concilia Labbei. De rebus [Col. 0240D] ipsis quae in concilio actae sunt quatridui, summatim aliquid dicam, maxime ad rem nostram necessarium, non solum ut litterarum jactura minus doleat, verum etiam ut facem praeferant dicendis de pontificia historia ex sequentibus epistolis eruenda.

III. Prima igitur actione, pseudopapa in medio episcoporum constituto, Christophorus primicerius pontificis jussu enarrat sacrilegam invasionem, ejusque historicam relationem quam fieri mandaverat legendam exhibet; nil eo die decernitur. Actione altera pseudopapa iterum sistitur in concilio, aususque invasionem tueri exemplo Stephani ducis Neapolitani, qui ex laico factus erat episcopus (an. 764 clero et populo petente, vir iste Paulo pontifici et sanctae sedi amicissimus creatus erat episcopus), male habetur a concilii patribus, percussusque alapis ab Ecclesia ejicitur. Postmodum combusta omnia quae scripto mandata inventa sunt sacrilegae invasionis [Col. 0241A] atque indicta poenitentia omnibus qui cum sacrilego communicaverant, invocata divina clementia et relectis sacris canonibus, decretum est, ut »nullus unquam praesumat laicorum, neque ex alio ordine, nisi per distinctos gradus ascendens, diaconus, aut presbyter cardinalis factus fuerit, ad sacrum pontificatus honorem promoveri.« Quod sane decretum refertur etiam a Gratiano (Dist. 79, cap. 4). Denique invasori poenitentia praescripta est. Actione tertia constituitur recta pontificiae electionis disciplina: ut nimirum presbyteri et diaconi cardinales, proceres cleri, clerusque omnis eligant, deinde »omnes optimates militiae, vel cunctus exercitus, et cives honesti, atque universa generalitas populi hujus Romanae urbis ad salutandum eum sicut omnium Dominum properare debeat:« tum fiat decretum electionis. Contra omnem vim decernitur; ad solos presbyteros, aut diaconos cardinales juxta divi Petri et successorum statuta pontificia dignitas coarctatur; ordinationes a pseudopapa factae irritantur, redeuntibus omnibus [Col. 0241B] ad gradum pristinum. Episcopos iterum consecrandos, aliaque omnia repetenda, praeter baptismum statuitur. Actione quarta decernitur de cultu 261 sacrarum imaginum; quinquaginta Canones apostolorum recipiendos primum statuitur; ac demum instauratis contra vim et ambitum decretis praeclarum hoc pontificii principatus testimonium incidenter profertur: »Si quis juvare, aut introducere in hanc civitatem Romae praesumpserit quemquam de quacunque civitate aut castro, vel loco pontificis prius discessum, quousque in sede beati Petri pontifex ordinatus fuerit, anathema sit.« Hactenus de prima Stephani epistola, quae desideratur in codice: nunc de quinque iis quae in eum relatae sunt.

IV. Iisdem, quas Magdeburgenses etiam norunt, et quarum duae (ep. 45, 46, al. 46, 44) omnium consensu pertinent ad annum ipsum 769, post celebrationem concilii, caeteris (ib. 47, 48, 49, al. 47, 48, 45) anno sequenti datis, iisdem, inquam, nil obscurius [Col. 0241C] ad hanc historiae partem tractandam suppeditatur in isto Codice. Namque omnes ad Bertradam reginam viduam, ejusque filios Carolum et Carolomannum datae, tum de rebus aliis agunt, tum quae ad ecclesiasticam ditionem spectant, pugnantia continent; nec sine historia praecedenti, quam nuper huc revocavi ex calce Codicis, quo Constantini litterae rejectae sunt, elici inde veritas ulla potest. Praecipua occurrit difficultas in prima epistola ad Bertradam et Carolum data (ep. 45, al. 46) quam recte Cointius putat scriptam ex voto Desiderii tunc Romae degentis, ejusque opinionem sequuntur Pagius et Zacagnus, nequidquam repugnante Annalista Italo cum sociis aliquot (an. 769) prae nimia in reges Langobardos benevolentia. Quam enim rationem contra eruditos viros adducunt, Stephanum nempe esse Romae, non autem apud beati Petri basilicam extramoenianam, cum illam scripsit epistolam; ac proinde liberum omni metu a rege Langobardo; floccifaciendam ostendunt Pauli praedecessoris litterae (ep. 18, al. 15) quibus [Col. 0241D] Pippino enuntiat scribendi difficultates Langobardorum causa, ac Stephani hujus ultimae (ep. 49, al. 45); nec non consuetudo frequens tam pontificis quam Franciae regis plura committendi missorum auribus, quam scripto mandandi. At subjiciam lectoris oculis hanc historiam, quemadmodum apud Anastasium narratur in Vita Stephani III, ut eam conferat cum epistola.

V. Omnium consensu codicum post praedictum concilium summatim relatum, Christophorus primicerius et Sergius secundicerius, praecipua nimirum officia sanctae sedis in Desiderii odium incurrisse dicuntur, quod de restituendis ablatis vehementer agerent, ut debebant; Desiderium traxisse in suas partes largitione Paulum Afiartam pontificis cubicularium, et orationis obtentu Romam versus cum exercitu tetendisse; Christophorum 262 jure metuentem Urbi, ex Perusia, Campania et Tuscia militibus ocissime convocatis clausisse portas urbis, atque unam prae aliis opere [Col. 0242A] caementario, parasseque omnia ad defensionem urbis. Postmodum Langobardos in Vaticanum pervenisse, quo pontifex advocatus a rege se contulit, et post colloquium de restituendis ablatis, Romam rediit. Interea Paulum moliri insidias in Christophorum et Sergium, qui comperta re, armati in Lateranum irrumpunt, ut Afiartam vi capiant; tametsi pontifice audaciam increpante, recedunt. Die postero pontificem ad regem iterum se contulisse, qui palam petiit sibi tradi Christophorum et Sergium, renuentemque Stephanum cum universis, qui eum secuti fuerant, intra basilicam clausit. Tum pontificem nuntiasse per legatos iis primatibus, qui ad portam divi Petri cum militibus erant, ut eorum uterque aut monachum indueret, aut illico ad basilicam sancti Petri se conferret, nullam esse aliam salutis spem; quae res militibus metum incussit ac fere omnes dissipavit. Noctu igitur illos seorsim ad basilicam clanculum progressos a custodibus Langobardorum captos esse, regique primum, deinde pontifici traditos, qui sequenti die Romam rediens [Col. 0242B] ibi utrumque reliquit, ut noctu Romam ducti inimicorum insidias effugerent. Contrarium evenisse Afiartae opera: nam consentiente Desiderio extractis e basilica oculi sunt effossi, quare Christophorus prae dolore obiit post tridui, Sergius in Lateranensi patriarchio usque ad pontificis mortem perstitit.

VI. Praefata autem epistola continet, quod non Afiarta petitus fuerit armis in patriarchio, sed pontificem ipsum »nefandissimus Christophorus et Sergius nequissimus ejus filius« cum Dodone misso Carolomanni et conjuratis Francis, atque aliis sceleris consciis interficere voluerint; qui Desiderii ope tunc forte Romae existentis pro divi Petri justitiis faciendis, mortem evaserit cum suo clero. In caeteris consentit cum historia nuper allata, nominibus aliquot virorum exceptis, quae historiae fidem adjungunt, epistolae vero detrahunt. Praeterea patens hoc mendacium in epistola dicitur: »Omnes justitias beati Petri ab eo plenius et in integro suscepimus.« Quae pugnant [Col. 0242C] cum iis quae affirmat sequenti anno (ep. 47, 49, al. 47, 45). Nam omnium, quae restitui debebant, catalogum missis regiis praebet Caroli et Carolomanni oculis subjiciendum, aitque: »Si quis autem vobis dixerit, quod justitias beati Petri recepimus, vos ullo modo ei non credatis.« Et alibi: »In praesentia de vestris missis simulant justitias nobis facere. Nam nihil ad effectum perducitur, et quidquam ab eis de nostris justitiis nequaquam recipere valuimus.« Haec cum ita sint, nulli hominum persuasum erit, Langobardos paulo 263 ante pessimos, perpetuosque sanctae sedis hostes, repente optimos atque amicissimos evasisse: et e contrario viros illos integerrimos, tanti habitos a Stephani praedecessoribus, quorum opera sancta sedes invasione et metu libera respiraverat, ipseque pontifex electus fuerat, repente »nefandissimos, nequissimosque« esse factos. Quamobrem recte inquam Cointius aliique eruditi Stephanum putant Pauli exemplo ex Desiderii voto eam epistolam scripsisse. Non enim facile quis mendacia [Col. 0242D] hujusmodi apud Anastasium comperiet, ubi de rebus quae Romae evenerunt sermo est.

VII. Silentium tanti sceleris aliis in Stephani epistolis, praesertim in ea quam iisdem Bertradae et Carolo scripsit (ep. 46, al. 44), ut illam de qua loquimur, est aliud evidens argumentum hujus rei. De patrimonio insuper Beneventano per summam Itherii diligentiam restituto epistola illa fuse ac magnifice agit; de aliis vero justitiis, quas nominat, tum illa, tum aliae omnes silent. Toto enim pontificis hujus tempore una illa restitutio facta invenitur. Pagius quidem solertissimus hujusmodi rerum indagator (an. 770, num. 7) duo exhibet testimonia, specie non contemnenda: primum videlicet Annalium veterum post secundam Appendicem continuationis Fredegarii: »Anno 770 fuit Berta regina in Longobardia ad placitum contra Desiderium regem, et redditae sunt civitates plurimae ad partem sancti Petri.« Alterum [Col. 0243A] vero ex Annalibus Petavianis petitum: »Hoc anno domna Berta fuit in Italia propter filiam Desiderii regis, et redditae sunt civitates plurimae sancti Petri.« At, bona cum Pagii venia, testimonia tam serotina dubiam merentur fidem: neque enim plurimae erant civitates restituendae; neque ulla ex iis paucis, quas restitui oportebat, a Desiderio reddita fuit. Quin Stephano vita functo Adrianus ei suffectus Desiderii missis ejus amicitiam quaerentibus, plenariae restitutionis pollicitatione, improperavit quae suo praedecessori Stephano reposuerat, dum per missos suos Anastasium primicerium defensorum et Gemmulum subdiaconum petebat, »Ut quae praesentialiter beato Petro pollicitus est, adimpleret:« etenim responderat: »Sufficit apostolico Stephano, quia tuli Christophorum et Sergium de medio, qui illi dominabantur, et non illi sit necesse justitias requirendas« (Anast. Vita Adr., sect. 293). Quae magis magisque comprobant epistolam illam, de qua sumus locuti, aut ex voto Desiderii esse scriptam, aut Afiartae aliusve largitionibus [Col. 0243B] a Desiderio corrupti in eum sensum accommodatae, qui maxime faveret Langobardi artibus dissensiones quaerentis in Francia et simultates Romae.

VIII. Arbitrabatur scilicet Pagius Bertam a Desiderio id petiisse, ut 264 Stephanum a matrimonio cum illius filia alienum demereretur. At pontifex ab asserenda divina lege removeri terreno quovis beneficio non poterat. Valde perspicua sunt quae in epistola ad reges fratres (ep. 49, al. 45) nuptias illas aversans dixit: »Conjugio legitimo ex praeceptione genitoris vestri copulati estis.« Et infra: »Impium enim est, ut vel penitus vestris ascendat cordibus alias accipere uxores, super eas quas primitus vos certum est accepisse.« Quod de Carolomanno minore natu filio certo certius est, nam idem pontifex (Ibid., 48) e sacro fonte suscipere ejus filium optat, clauditque epistolam, »cum dulcissima vestra conjuge, et amantissimis natis.« Secus est de Carolo [Col. 0243C] majore natu: Eginhardus ejus uxores enumerat a Desiderata Desiderii regis filia, quam »post annum, inquit, repudiavit, et Hildegardim de gente Suevorum praecipuae nobilitatis feminam in matrimonium accepit:« quod et faciunt Franci alii scriptores, unde longa valdeque implexa apud eruditos quaestio. Nihilominus pontifex Eginhardum caeteris antiquiorem antiquitate praestat. Praeterea non, ut Eginhardus caeterique, regiae successionis seu stemmatis Francorum regum enarrationi dabat operam; sed causam non ducendae uxoris afferebat, quam Carolum majorem natu jam duxisse, et consentaneum veritati est, et filium suscepisse, ex Himiltrude inter auctores constat, tametsi de connubio iidem certent. Quidquid autem pontifex et causam hanc aequissimam et alias multas adduxerit, quae rudi illi aetati et probitati pontificis tribuendae potius quam cum sectariis traducendae, sub finem anni 770 Carolus uxorem duxit Desiderii filiam. Inde vero quanquam Stephanus superstes [Col. 0243D] fuerit usque ad Kalendas Februarias anni 772 cum obiit supremum diem, a Carolomanno praeventus bimestri ferme spatio, nulli missi nullaeque epistolae Roma in Franciam missae inveniuntur. Tanta ejus matrimonii detestatio erat Romae!

IX. Quae annuo illo silentio evenerint, indicare operae pretium erit, ut historia pontificia, quam testimonio Carolini Codicis illustramus, consistat. Dissidiorum ille ac simultatum auctor fautorque maximus Desiderius tam in Francorum regno, quam in ditione pontificia, post id conjugium, ad Franciam quod attinet, nil molitus esse dicitur per totum illud tempus, quo ejus filia monarchiae Francorum quae unius Caroli parebat imperiis regina fuit. Quae autem post divortium, quod concoquere nunquam potuit, evenerunt, Adriani pontificatum spectant. Hoc enim pontifice, Carolomanni filios qui apud eum cum matre Gilberga erant consecrari Franciae reges machinabatur, ut Carolo negotium 265 facesseret viresque [Col. 0244A] illius divideret: tametsi hujusmodi fallendi artibus non Carolo, sed sibi damnum intulit, idque maximum; nam regnum et libertatem amisit, ut ostendam, cum venero ad Adriani epistolas. Ad pontificiam vero ditionem quod attinet, tum in veteri dominio, tum in novo per Francorum regem Pippinum concesso serere discordias, easque alere, per id silentium nunquam destitit. Continuis siquidem molitionibus palatina officia, penes quae reipublicae administratio erat, aut avertere a pontifice, aut e medio tollere meditabatur: quae res urbem ipsam simultatibus et poenis implebat. Pejora in Exarchatu et Pentapoli Desiderii artibus evenerunt. Nam Sergio Ravennae archiepiscopo vita functo an. 770, et Leone canonice electo, Michaelius Langobardi praesidio fultus eam sedem invasit »per unius anni circulum et eo amplius,« ut est apud Anastasium in Vita Stephani III. Rem narrare juvat Adriani verbis (ep. 93, al. 71) quae sunt valde perspicua: »Quando praedictus Sergius archiepiscopus obiit, per suam arrogantiam Michaelius praesumptor invadere [Col. 0244B] ausus fuit ecclesiam Ravennatem, et per auxilium Desiderii saevissimi regis ipsam enormiter invadens ecclesiam diu detinebat, et a suo proprio rectore destituta atque viduata manebat. Tunc ad decessorem nostrum sanctae recordationis domnum Stephanum papam praedictus Hucbaldus a vestra directus regali excellentia pro caeteris causis, ab eodem praefato domno Stephano papa per vestrum a Deo roboratum regale adminiculum Ravennam missus est, eumdem praefatum Michaelium invasorem ex ipsa Ravennate ecclesia expellendum, et hic Roma tanquam transgressorem sacrorum canonum deferendum.«

X. Itaque Desiderius, qui nullam legitur civitatem invasisse quae ditionis esset sanctae sedis, duo praecipue praestitit Stephano III pontifice: nihil unquam restituit eorum, quae juris erant ejusdem apostolicae sedis, et dissidiorum auctor semper fuit. Inde maximum supervenit incommodum pontifici in ea ditionis suae parte quam Pippinus donaverat. Caput siquidem [Col. 0244C] Exarchatus Ravenna, utcumque hostilem invasionem non esset passa, subditorum injuriis ac depopulationi fuit obnoxia. Nam Michaelius, ubi se vidit sacrilegae ordinationis omni spe dejectum esse ab Stephano, »plurima munera Desiderio Longobardorum regi, et cimelia, et ornatus ipsius ecclesiae cum aliis speciebus brachio forti« invasionem annua majorem tutatus est, ut tradit auctor apud Anastasium. Neque Exarchatus tantum princeps civitas hujusmodi defectionis speciem induit, sed etiam Pentapolis praecipua urbs Ariminum eadem ex 266 causa cum Langobardis societatem iniit contra pontificem, ut docet idem auctor: »Congregans inde, inquit, nefandissimus Mauritius exercitum una cum consilio Desiderii Longobardorum regis properavit, et ingressus est Ravennam, et brachio forti elegit ipsum Michaelem, et in episcopium Ravennatis Ecclesiae introduxit, et Leonem archidiaconum, qui electus erat in archiepiscopatus ordinem, Ariminum deportantes ibidem arcta custodia [Col. 0244D] mancipatum idem Mauritius detineri fecit.« Quid igitur faceret pontifex tanta in rerum perturbatione utriusque provinciae? In Franciam se verteret? At vulnus inde altius apostolicae auctoritati inflictum erat: nam Carolus filiam Desiderii invito pontifice uxorem duxerat, nuptiasque mater conciliaverat. A Petro itaque apostolorum principe auxilium exspectandum erat, qui provincias sibi oblatas, numine sic volente, vindicaret. Quod plane contigit post annuam invasionem, ac proinde sub finem anni 771.

XI. Nam Carolus matrimonii rati solutionem quaerens ab apostolica sede, qua de re videndi auctores apud Pagium (an. 771, n. 2) missos suos Hucbertum et Collegas Romam direxit. Ita scilicet accipi oportet illud Adriani supra allatum: pro caeteris causis; non enim ait, pro justitiis faciendis, aliove usus est loquendi genere, quod rerum sanctae sedis curam innuat. Faustissimum id principium inimicitiae Langobardorum regis, de cujus filia repudianda agebatur, [Col. 0245A] opportunam obtulit occasionem Stephano, ut utramque provinciam veram defectionem spectantes in ordinem redigeret, sublato schismate: quare ab iisdem regiis missis, qui beneficia petituri advenerant, beneficium ipse ultro petiit, quod ex Adriani ore audivimus, sicque duci Ariminensi Mauritio, invasori Michaelio, et Desiderio regi Stephanus pontifex, qui paulo post suum obiit diem, illusit. Caeterum ex hucusque dictis colligitur, quod ante Caroli unius regnum, qui subjugatis Langobardis atque eorum rege sublato, eam Italiae partem monarchiae Francorum adjecit, neque in Romana provincia, neque in Exarchatu et Pentapoli cessatum unquam est ab invasione, et metu. Ac de Stephani III epistolis jam satis.





XLVI. 267 ITEM EPISTOLA EJUSDEM [a 1Kb] PAPAE, AD DOMNUM CAROLUM REGEM, ET EJUS PRAECELSAM GENITRICEM DIRECTA, De Christophoro et Sergio filio ejus, qui cum Dodone et caeteris Francis Stephanum papam interficere conati sunt [b 1Kb] .
(An. Dom. 769, Cod. Car. XLVI, chron. 45.)
[Col. 0245B]

ARGUMENTUM.---Bertradae reginae viduae et Carolo regi nuntiat per regios missos se in vitae discrimen pene incurrisse a conjuratis cum Dodone misso Carolomanni, Christophoro primicerio, et Sergio ejus filio. Incolumem esse servatum a Desiderio, qui Romae erat, et plene integreque restituerat omnes justitias sancti Petri, ut missorum ore melius intelligent. Christophoro et Sergio oculos, se inscio, avulsos esse: causas tanti sceleris in unum Dodonem rejecit.

Domnae [c 1Kb] religiosae filiae Bertradae, Deo consecratae, seu domno excellentissimo filio Carolo regi Francorum et patricio Romanorum, Stephanus papa.

[Col. 0245C] Cum magno dolore et gemitu cordis, tribulationis atque mortis periculum quod nobis per sequaces diaboli jam eveniebat, ecce subtilius per has nostras apostolicas syllabas a Deo consecratae religiositatis [Col. 0246A] vestrae atque praecellentissimae Christianitatis tuae auribus intimare studemus, eo quod nefandissimus Christophorus, et Sergius nequissimus ejus filius, consilium ineuntes cum Dodone misso germani tui Carlomanni regis [d 3Kb] , nos interficere insidiabantur. Unde cum eodem Dodone et 268 ejus Francis, cum aliquibus eorum nequissimis consentaneis aggregantes exercitum super nos, in Lateranensium sanctum patriarchatum, cum armis ingressi sunt, confringentes et januas atque omnes cortinas ipsius venerandi patriarchii lanceis perforantes, atque intus in basilicam domni Theodori papae, ubi nullus ausus est aliquando, vel etiam cum cultro ingredi, tum loricis et lanceis ubi sedebamus introierunt, sicque ipsi maligni viri insidiabantur nos interficere; sed omnipotens [Col. 0246B] Deus cernens rectitudinem cordis nostri, quod nulli unquam malum cogitavimus, de eorum nos eripuit manibus, et vix per multum ingenium, dum hic apud nos excellentissimus filius noster Desiderius Langobardorum rex, pro faciendis nobis diversis justitiis beati Petri existeret, per eamdem occasionem valuimus cum nostro clero refugium facere ad protectorem vestrum; et continuo direximus nostros sacerdotes ad eosdem malignos Christophorum atque Sergium, ut ab eadem iniquitate, quam pertractaverant nobis ingerere, resipiscerent, et ad nos ad beatum Petrum properarent. Illi mox, ut audierunt, de praesenti cum Dodone et ejus Francis, turmas facientes et portas civitatis claudentes, fortiter resistebant et nobis comminabantur, atque in civitatem [Col. 0246C] nos ingredi minime permittebant; et dum in eadem perfidia 269 permanerent, et cognovisset universus noster populus eorum iniquum consilium, de praesenti eos dereliquerunt, qui etiam et plures per [Col. 0247A] murum descendentes ad nos properaverunt. Alii vero portam civitatis aperientes, ad nostri progressi sunt praesentiam, et ita ipsi maligni viri coacti atque nolentes ad nos in ecclesia sancti Petri sunt deducti; quos interficere universus populus nitebantur, et vix de eorum manibus eos valuimus eripere; et dum infra civitatem, nocturno silentio, ipsos salvos introducere disponeremus, ne quis eos conspiciens interficeret, subito hi qui eis semper insidiabantur super eos irruentes eorum eruerunt oculos, Deo teste dicimus, sine nostra voluntate atque consilio.

Unde magno dolore nostrum atteritur cor, et credite nobis, a Deo consecrata filia, atque excellentissime fili, nisi Dei protectio, atque beati Petri apostoli, et auxilium excellentissimi filii nostri Desiderii [Col. 0247B] regis fuisset, jam tum [Lamb., tam] nos quamque noster clerus, et universi fideles sanctae Dei Ecclesiae et nostri, in mortis decidissemus periculum. Ecce quantas iniquitates et diabolicas immissiones hic seminavit atque operatus est praedictus Dodo, ut qui debuerat in servitio beati Petri et nostro fideliter permanere, ipse e contrario animae nostrae insidiabantur [Lamb. Gent., insidiabatur], non agens juxta id quod a suo rege illi praeceptum est, in servitio beati Petri et nostra obedientia fideliter esse permansurum; et certo credimus, quod dum tanta ejus iniquitas ad aures excellentissimi filii nostri Carlomanni regis pervenerit, nullo modo ei placebit, in eo quod in tantam deminorationem atque devastationem sanctam Dei Ecclesiam is Dodo cum praefatis [Col. 0247C] suis nefandissimis sequacibus cupiebat deducere; et ideo nostras tribulationes et angustias atque pericula a Deo institutae religiosissimae Christianitati tuae atque excellentiae vestrae innotuimus, quoniam profecto omnipotens Deus credentes in se et confidentes in ejus misericordia non dereliquit.

Agnoscat autem Deo amabilis religiositas vestra, atque Christianissima excellentia tua, eo quod in nomine Domini bona voluntate nobis convenit cum praefato excellentissimo et a Deo servato filio nostro Desiderio rege, et omnes justitias beati Petri ab eo plenius 270 et in integro suscepimus [a 1Kb] ; tamen et per vestros missos de hoc plenissime eritis satisfacti. Deus autem omnipotens sua vos protectionis [Col. 0248A] dextera circumtegat, et praesentis regni gubernacula aevis [longaevis] atque prosperis temporibus perfrui annuat, et aeterna praemiorum gaudia multipliciter faciat adipisci. Incolumem religiositatem vestram atque excellentiam tuam gratia superna custodiat.





XLVII. 271 ITEM EPISTOLA STEPHANI PAPAE, AD DOMNUM CAROLUM REGEM, ET EJUS PRAECELSAM GENITRICEM DIRECTA, In qua continentur gratiarum actiones, et collaudans Itherium [Lamb., Ittherium] abbatem, et postulans ut ei digna retributio pro suo certamine fieret [b 1Kb] .
(An. Dom. 769, Cod. Car. XLIV, chron. 46.)

ARGUMENTUM.---Iisdem scribit per Itherium missum regium, qui cum sociis advenerat pro exsequendis justitiis sancti Petri, multa prosequens laude eumdem [Col. 0248B] Itherium, quod continuo se contulerit ad recuperandum patrimonium Beneventanum; eumdemque ut beato Petro et regibus fidelissimum liberalitati eorum commendat.

Domnae [c 1Kb] religiosae filiae Bertradae Deo sacratae, seu domno filio Carolo regi Francorum [d 1Kb] et patricio Romanorum, Stephanus papa

Dum tantos [Lamb., Gent., tantis] beneficiorum in diversis apostolicis causis atque utilitatibus a vobis, cumulatis suffragiis, nimia jucunditatis laetitia, sancta spiritalis mater vestra, universalis Dei Ecclesia relevata exsultat, nulla, ut opinor, oris assertio ad referendas sanctissimae religiositati vestrae atque Christianissimae praecellentiae tuae gratiarum laudes sufficere valebit; sed tamen licet digna vobis, ab hominibus pro tanto vestro pio opere rependi non possit [Col. 0248C] vicissitudo, verumtamen misericors Deus noster, qui potens est, et scit bonis bona reddere, ipse copiosam laborum vestrorum vobis 272 coelestium retribuet praemiorum recompensationem; sed et nostra sincera cordis habita erga vos affectio, sedulo pro vobis divinae non desistit majestati orationum persolvere vota

Itaque praesens Itherius, religiosus ac prudentissimus vir, et revera noster et vester sincerus fidelis, quem cum suis concomitibus et reliquis vestris missis pro exsequendis faciendisque justitiis fautoris vestri beati Petri direxistis, ad nos conjungens, illico in partes Beneventani profectus est Ducatus, pro recolligendo illis in partibus sito [e 1Kb] patrimonio ejusdem [Col. 0249A] protectoris vestri apostolorum principis, qui videlicet solertissimus vir, in omnibus secundum vestram nostramque decertavit voluntatem, suique laboris constantiam, juxta ut a vobis illi praeceptum est, in ipsis apostolicis exhibuit utilitatibus, unde nimis cor nostrum in ejus defensionis [Lamb., indefesso] certamine et firma operationis perseverantia laetatum est, quia profecto, secundum quod coelestis muneris gratia, magnae scientiae illustratur prudentia, piis quoque meritis atque immutilatae fidei decoratur integritate, tantam in eo reperimus fidelitatem in vestro nostroque servitio, quantam diutissime nostra ardentius de eo optabat agnoscere mens.

Unde maximas atque innumerabiles gratiarum actiones religiosissimae sobrietati vestrae, atque [Col. 0249B] [quasi] praesentialiter Christianissimae excellentiae tuae referimus; et ideo obnixe tanquam praesentialiter, benignitatem vestram petimus, ut amplissimam favoris vestri gratiam atque largitatis munificentiam, et dignam consolationem eidem religioso viro, pro ejus laborioso certamine, quod in vestro atque nostro, ut dictum est, apostolico servitio exhibuit, impertire jubeatis; quatenus sicut ab omnipotenti Deo, intercedente beato Petro, 273 digna operis ejus in coelestibus regnis exarata fertur remuneratio, ita et a vobis consolationis consequatur opem.

Omnipotens autem Deus noster, sacris apostolorum principum interventionibus, sua vos circumtegat gratia, et praesentis vitae prospera, et aeterna felicitatis [Col. 0249C] vobis multipliciter tribuat gaudia. Incolumem religiositatem vestram, atque excellentiam tuam gratia superna custodiat [a 1Kb] .





XLVIII. 274 ITEM EPISTOLA EJUSDEM PAPAE, AD DOMNUM CAROLUM ET CAROLOMANNUM REGES DIRECTA, In qua continentur uberrimae benedictiones et pro eorum fraternitatis concordia gratiarum actiones, et de justitiis sancti Petri [b 1Kb] .
(An. Dom. 770, Cod. Car. XLVII, chron. 47.)

ARGUMENTUM.---Regiis acceptis litteris Caroli et Carolomanni per Gauzibertum episcopum, Fugbertum religiosum, Ansfredum et Helmgarium eorum missos, compositae inter eos discordiae, ac pristini [Col. 0249D] amoris invicem stabiliti, utrique gratulatur, petens ut quae cum patre promiserant beato Petro exsequantur et justitias plenarie reddi curent. Multa ab eorum missis audituros; nulli credendum qui redditas [Col. 0250A] justitias dixerit. (Quod probat epist. 45 datam esse ex Desiderii voto.)

Domnis [c 1Kb] excellentissimis filiis Carolo et Carolomanno regibus Francorum et patriciis Romanorum, Stephanus papa.

Benedictus Dominus Deus noster, pater misericordiarum et Deus totius consolationis, qui consolator et propitiator existit omnium invocantium eum in veritate. Ipse enim redemptor noster preces clamantium ad se exaudiens moerentium tribulationes ad gaudium convertit; quod certe nunc in nobis atque universo peculiari populo sanctae Dei Ecclesiae ejus, divinae pietatis clementiam et misericordiae benignitatem cernimus esse diffusam, in eo quod nostrae orationis vota exaudiens et moeroris nostri lamentationem [Col. 0250B] quam usque hactenus habuimus ex ipsa divisione discordiae, quam antiquus hostis, inimicus pacis, intra vestram fraternitatem immiserat: nunc, Deo propitio, eodem pestifero aemulo confuso, in communem dilectionem et concordiam, ut vere uterinos et germanos fratres, 275 vos connexos esse discentes, in magnam laetitiam convertere dignatus est [d 1Kb] .

Itaque, praecellentissimi filii, magni victoriosissimi reges et Dei providentia nostri Romanorum patricii, conjungentes ad nos fidelissimi ac solertissimi vestri missi, scilicet [e 1Kb] Gauzibertus reverendissimus et sanctissimus frater moster episcopus, atque Fuchbertus religiosus, et Ansfredus, seu Helmgarius [Col. 0250C] gloriossimi vestri, detulerunt nobis honorabiles et nimis desiderabiles syllabas vestras a Deo instituta regali potentia directas; per quas innotuistis, contentionis rixas ac litigia inter vos versata fuisse, sed, annuente Domino, nunc ad veram dilectionem, et unitatis concordiam, et fraternum amorem conversi exstitisse videmini; quo audito, magno gaudio atque laetitia, una cum universo populo nostro istius provinciae a vobis redemptae, repleti sumus, et gemina festivitatis gaudia peregrimus, immensas Deo nostro omnipotenti referentes gratiarum actiones, atque victricem ejus clementiam collaudantes, consona cum prophetica voce cantantes atque dicentes: Benedictus es, Domine Deus noster, et benedicta omnia opera tua; ecce enim nunc gaudet Deus noster in coelis, [Col. 0250D] gaudet et universus chorus angelorum, et in terra etiam cunctus exsultat populus Christianus, et solus diabolus, inimicus pacis et discordiae seminator, luget dum victum se esse et superatum conspicit: non [Col. 0251A] enim aliter fidelium mentes existimare poterant pervenire, quam quod nunc factum esse gaudemus, si Deus omnipotens illam pacem et fraternam dilectionem in vobis multiplicet, et multiplicatam corroboret, quam suis donavit sanctis apostolis. Unde de vestra unitate etiam sancta spiritalis mater vestra, Dei Ecclesia, et ejus universus populus exsultat. 276 Nam si vero si et in his ipsis vestris ferebatur apicibus tota vestra virtute vos esse decertaturos, pro exigendis justitiis protectoris vestri beati Petri et sanctae Dei Ecclesiae, atque ea promissione amoris, quae a vestro pio genitore, sanctae recordationis, domno Pippino, eidem principi apostolorum et ejus vicariis facta est, pollitici estis esse permansuros, et plenarias justitias sanctae Dei Ecclesiae atque ejus exaltationem [Col. 0251B] esse operaturos. Et quidem nos, excellentissimi filii, Christianissimi magni reges, omnino de hoc certi atque in omnibus satisfacti sumus, quod nulla hominum suasio aut thesaurorum copiosa datio vos poterit declinare, aut ab eadem vestra promissione, quam beato Petro spopondistis, quoquomodo immutare [a 1Kb] , tamen nunc firmitatem vestram comprobavimus, dum non corruptori et fragili homini [b 1Kb] , sed Deo omnipotenti et ejus apostolorum principi placere procurastis. Unde obnixe, tanquam praesentialiter, petimus, et coram Deo vivo, qui vos regnare praecepit, conjuramus excellentiam vestram, ut plenarias justitias beati Petri, sub nimia velocitate, secundum capitulare [c 1Kb] quod vobis per praesentes vestros fidelissimos missos direximus, exigere, et beato Petro [Col. 0251C] reddere jubeatis: sicut et vestra continet promissio, et omnia quae beato Petro et ejus vicariis, cum vestro sanctae memoriae progenitore [Lamb., pio genitore] promisistis, adimplere dignemini, quatenus intercedente eodem principe apostolorum, perfectam ab omnipotenti Deo in praesenti vita et futura beatitudine suscipiatis [Id. add. mercedem], post Deum in nobis [Id., vobis] habemus fiduciam, et in vestro amore atque charitatis dilectione firmiter, usque ad animam et sanguinis effusionem, uno cum universo populo permanemus atque permanebimus. Tamen et de hoc, et de omnibus justitiis beati Petri praedictis vestris missis subtilius locuti sumus, 277 vestro regali culmini cuncta enarranda, et jam, sicut [Col. 0251D] terra sitiens imbrem praestolatur, ita vestrum auxilium et congruum effectum de nostris petitionibus postulamus.

Et videte, excellentissimi filii, quia obtestamur vos per tremendum diem judicii. Etiam beatus Petrus per nos vos adhortatur, atque obtestatur, ut sub nimia [Col. 0252A] velocitate ipsas justitias ejusdem principis apostolorum exigere a Langobardis jubeatis, fortiter eos cum Dei virtute distringentes, ut sua propria idem princeps apostolorum atque sancta Romana Ecclesia recipiat [d 1Kb] ; nam si, quod non credimus, ipsas justitias exigere neglexeritis aut distuleritis, sciatis vos de istis rationem fortiter ante tribunal Christi eidem principi apostolorum esse facturos. Si quis autem vobis dixerit quod justitias beati Petri recepimus, vos ullo modo ei non credatis [e 1Kb] . Deus autem omnipotens sua vos dextera protegat, et victoriam vobis de coelo tribuat, suumque angelum ante faciem vestram mittat, qui vos praecedat, et inimicos vestros coram vestris prosternat vestigiis, atque a Deo instituti regni vestri terminos dilatet, et praesenti regno longaeviter [Col. 0252B] ac prospere gubernacula perfrui faciat; etiam et post hujus vitae longaevitatem coelestia vobis regna per infinita tribuat saecula possidenda.





XLIX. 278 ITEM EPISTOLA EJUSDEM PAPAE, AD DOMNUM CAROLOMANNUM REGEM DIRECTA, In qua continentur gratiarum actiones, et postulabat ut filium suum ex fonte sacri baptismatis suscipere mereretur [f 1Kb]
(An. Dom. 770, Cod. Car. XLVIII, chron. 48.)

ARGUMENTUM.---Beraldus abbas et Aubertus vir illustris missi Carolomanni hujus litteras afferentes, plura secreto retulerunt, quorum singulis pari modo respondit voce. In litteris se ait vehementer cupere ut regium filium recens natum sibi concedatur suscipere e sacro fonte; eique, reginae [Col. 0252C] uxori, atque eorum filiis, prospera cuncta ominatur.

Domno [g 1Kb] excellentissimo filio, Carolomanno, regi Francorum et patricio Romanorum, Stephanus papa.

Dum tantam piae considerationis gratiam atque efficacem solertiam creator noster omnipotens Dominus vestro mellifluo regali cordi pro defensione et exaltatione sanctae suae Ecclesiae infundere dignatus est, praecellentissime filii ac benignissime rex, idcirco opinatissimi nominis tui praeclara memoria et indita coelitus prudentia in toto orbe terrarum divulgata permanet, etiam in coelestibus regnis digna operum tuorum refulgent merita. Unde beatus es, bone Christianissime rex, quod quidem nos conspecta fidei tuae constantia, quam in apostolicis causis et nostri amoris fervore habere dignosceris, firmi in tua dilectione [Col. 0252D] permanentes, sedulo eidem nostro conditori, pro immensa vestra laetitia, et a Deo instituti regni vestri stabilitate, preces fundere nequaquam desistimus.

Interea conjungentes ad nos Beraldus, religiosus [Col. 0253A] abbas, et Audbertus, vir inluster, detulerunt nobis honorandas nimisque desiderabiles syllabas a Deo protectae excellentiae vestrae, quas cum 279 magno honoris affectu suscipientes atque relegentes, quae in eis ferebantur omnino agnovimus; sed et ipsi vestri fidelissimi missi, ea quae a vestra a Deo protecta excellentia injuncta habuerunt nobis subtilius retulerunt. De quibus sicut vestris fidelibus ad singula eis responsum reddidimus, vestro a Deo inspirato culmini liquido enarrandum.

At vero, quia amoris vestri fervor in nostris firmiter viget praecordiis, magna nobis desiderii ambitio insistit, praecellentissime regum, ut Spiritus sancti gratia scilicet compaternitatis affectio inter nos adveniat; pro quo obnixe quaesumus Christianitatem [Col. 0253B] tuam, a Deo institute bone rex, excellentissimeque fili, ut de praeclaro ac regali vestro germine [a 1Kb] , quod vobis Dominus pro exaltatione sanctae [Col. 0254A] suae Ecclesiae largiri dignatus est, in nostris ulnis ex fonte sacri baptismatis, aut etiam per adorandi chrismatis unctionem spiritalem suscipere valeamus filium, ut eadem, Deo prosperante, compaternitatis gratia in medio nostrum corroborata, magna laetitia, ex hoc tam nos quamque universus noster populus pariter relevati, exsultare valeamus in Domino.

Deus autem omnipotens, per quem reges regnant et principes imperant, suo vos protegat gratia, et victoriam vobis de coelo pro sua sanctae Ecclesiae defensione tribuat, atque longaevos et sospites in solio regni pariter cum excellentissima et Christianissima filia nostra regina, dulcissima vestra conjuge [b 1Kb] , et amantissimis natis [c 6Kb] conservare, et coelestis regni aeterna gaudia concedere 280 dignetur [Col. 0254B] possidenda. Incolumem excellentiam vestram gratia superna custodiat.





L. 281 ITEM EPISTOLA EJUSDEM PAPAE, AD DOMNUM CAROLUM ET CAROLOMANNUM REGES DIRECTA, Prohibendo atque cum nimiis adjurationibus obligando, ut de gente Langobardorum uxores minime acciperent [a 2Kb] [b 1Kb] .
(An. Dom. 770, Cod. Car. XLV, chron. 49.)
[Col. 0255A]

ARGUMENTUM.---Carolo et Carolomanno regibus legat missos suos Petrum presbyterum et Pamphilum defensorem cum apostolicis litteris hortatoriis, quas prius in confessione sancti Petri posuerat, ibique sacrum fecerat, ut contra illas faciens esset anathema. Sententia earum est se audivisse Desiderii filiam nuptum iri eorum alterutri, quanquam legitimo uterque connubio junctus esset ex voluntate patris. Validissimae huic rationi adjungit alias: primo adversus gentem Langobardorum, in quam [Col. 0255B] zelo ductus fortasse plus aequo invehit; deinde majorum exempla, dum eorum pater Stephani II monitu a dimittenda eorum matre se abstinuit, et Gisilam eorum sororem Constantini imp. filio uxorem dare noluit; tertio promissa eorum etiam post mortem patris jurejurando sibi ipsi firmata per Sergium nomenclatorem, fideles nimirum se futuros beato Petro et pontifici, eorumque adversariis nunquam adhaesuros; denique ea quae conjugium cum perpetuis hostibus sanctae sedis necessario consecutura essent, videlicet ecclesiasticae ditionis exitium. Postea sancti Petri nomine ac totius cleri et populi Romani eos obtestatur, ne suas uxores dimittant, ut Desiderii filiam ducant, nec Gisilam jungant Desiderii filio: sed potius eum regem compellant reddere sanctae sedi quae, saepius promissa, nunquam restituerat.

Domnis excellentissimis filiis Carolo et Carolomanno [Col. 0255C] regibus Francorum et patriciis Romanorum, Stephanus papa.

Dum omnium electorum Dei praecipuam vitam et digna operum 282 merita, in nostram memoriam revolvimus, invenimus profecto nulla eos potuisse qualitatis diversitate ab eorum cordis statu, et pristina sponsionis constantia amoveri. Unde et variis antiqui hostis suasionibus ac blandimentis circumvallati, immutabiles in suae mentis firmitate constat permansisse, et ob hoc cum triumpho victoriae ad optata pertingere meruerunt gaudia. Et nimirum considerandum est, quia si quis, quibusdam suasionibus demulcitus, [Col. 0256A] victus fuerit, a recto confestim tramite, qui ducit ad vitam aeternam, per abrupta declinans devia recontendat [ire contendat], ut ex hoc in proclivem delabatur noxam; nam plerumque certum est, quia idem antiquus hostis per infirmam naturam fidelium mentes subripere nititur. Hinc est enim, quod olim primo homini in paradiso constituto, per infirmam mulieris naturam, pestiferis valuit suadere blandimentis divinum transgredi mandatum, et ob hoc dirae mortis humano generi irrepsit excidium: et ideo, praecellentissimi filii magni reges, tanto studiosius ejusdem molimini resistendum est, ne quemquam suis irretire valeat argumentis, quanto cernimus suis crebro insidiis ad decipiendum fidelium corda insistere [c 1Kb] .

[Col. 0256B] Itaque nostrae perlatum est notioni, quod certe cum magno cordis dolore dicimus, quod Desiderius Langobardorum rex, vestrae persuadere dignoscitur excellentiae, suam filiam uni ex vestra fraternitate in connubio copulare; quod certe, si ita est, haec propria diabolica est immissio, et non tam matrimonii conjunctio, sed consortium nequissimae adinventionis esse videtur. Quoniam plures comperimus, sicut divinae Scripturae historia instruimur, per alienationis [d 1Kb] injustam copulam, a mandatis Dei deviare, et in magno devolutos facinore: quae est enim, praecellentissimi 283 filii, magni reges, talis desipientia, ut penitus vel dici liceat, quod vestra praeclara Francorum gens, quae super omnes gentes enitet, et tam splendiflua ac nobilissima regalis vestrae potentiae [Col. 0256C] proles, perfida [e 1Kb] , quod absit, ac foetentissima Langobardorum gente polluatur, quae in numero gentium nequaquam computatur, de cujus natione et leprosorum genus oriri certum est. Nullus enim, qui mentem sanam habet, hoc suspicari potest, ut tales nominatissimi reges, tanto detestabili atque abominabili contagio implicentur: quae enim societas luci ad tenebras? aut quae pars fideli cum infidele (II Cor. VI)? Etenim, mitissimi et a Deo instituti benignissimi reges, jam Dei voluntate et consilio, conjugio legitimo, ex praeceptione genitoris vestri [Col. 0257A] copulati estis, accipientes, sicut praeclari et nobilissimi reges, de eadem vestra patria, scilicet ex ipsa nobilissima Francorum gente pulcherrimas conjuges, et eorum vos oportet amori esse adnexos [a 2Kb] .

Et certe non vobis licet, eis dimissis, alias ducere uxores, vel extraneae nationis consanguinitate immisceri; etenim nullus ex vestris parentibus, scilicet neque avus vester, neque proavus, sed nec vester genitor, ex alio regno vel extranea natione conjugem accepit; et quis de vestro nobilissimo genere se contaminare aut commiscere cum horrida Langobardorum gente dignatus est, ut nunc vos suademini, quod avertat Dominus, eadem horribili gente pollui. Itaque nullus, externae gentis assumpta conjuge, 284 innoxius perseveravit. Advertite, quaeso, [Col. 0257B] quanti qualesque potentes per alienigena conjugia a praeceptis Dei declinantes et suarum sequentes uxorum alienigenae gentis voluntatem, validis innexi excessibus, immensa pertulere discrimina. Impium enim est, ut vel penitus vestris ascendat cordibus alias accipere uxores super eas quas primitus vos certum est accepisse [b 1Kb] . Non vobis convenit tale peragere nefas, qui legem Dei tenetis, et alios ne talia agant corripitis. Haec quippe paganae gentes faciunt. Nam, absit hoc a vobis, qui perfecte estis Christiani, et gens sancta, atque regale estis sacerdotium; recordamini et considerate quia oleo sancto uncti per manus vicarii beati Petri, coelesti benedictione estis sanctificati, et cavendum vobis est ne tantis reatibus implicemini. Mementote hoc, [Col. 0257C] praecellentissimi filii, quod sanctae recordationis praedecessor noster Dominus Stephanus papa, excellentissimae memoriae genitorem vestrum obtestatus est, ut nequaquam praesumeret dimittere dominam et genitricem vestram, et ipse sicut revera Christianissimus rex ejus salutiferis obtemperavit monitis [c 1Kb] .

Nam et illud excellentiam vestram oportet meminisse, [Col. 0258A] ita vos beato Petro et praefato vicario ejus, vel ejus successoribus spopondisse, se amicis nostris amicos esse et se inimicis inimicos, sicut et nos in eadem sponsione firmiter dignoscimur permanere [d 1Kb] : et quomodo nunc contra animas vestras agere contenditis, et cum nostris inimicis conjunctionem facere vultis, dum ipsa perjura Langobardorum 285 gens semper Ecclesiam Dei expugnantes, et hanc nostram Romanorum provinciam invadentes, nostri esse comprobantur inimici? Itaque et hoc peto, ad vestri [vestram] referre studete memoriam, eo quod dum [e 1Kb] Constantinus [Copronymus] imperator nitebatur persuadere, sanctae memoriae, mitissimo vestro genitori, ad accipiendum conjugio filii sui germanam vestram, nobilissimam Gisilam, [Col. 0258B] neque vos aliae [alii] nationi licere copulari, sed nec contra voluntatem apostolicae sedis pontificum quoque modo vos audere peragere; et quam ob causam nunc contra apostolica mandata et voluntatem vicarii apostolorum principis agere conamini, quod nunquam vester pater perpetravit? An nescitis quod non infelicitatem nostram, sed beatum Petrum, cujus, licet immeriti, vices gerimus, spernitis? Scriptum est enim (Matth. X; Luc. X): Qui vos recipit, me recipit; et qui vos spernit, me spernit. Recordamini, peto, excellentissimi filii, quomodo vos fide [Bar., vobis fideliter] dicere visus est praefatus vester domnus ac genitor, promittens in vestris animabus, Deo et beato Petro atque ejus vicario antefato, sanctae recordationis, praedecessori [Col. 0258C] nostro domno Stephano papae, firmiter debere vos permanere, erga sanctae Ecclesiae fidelitatem, et omnium apostolicae sedis pontificum obedientiam, et illibatam charitatem, et postmodum praedecessori nostro domno Paulo papae, eadem vos, una cum eodem vestro genitore, certum est plerumque per missos et scripta promisisse, et post decessum antefati sanctae memoriae patris vestri, et vos ipsi [Col. 0259A] saepius tam per vestros missos quamque per litteras, simulque et per Sergium, fidelissimum nostrum nomenculatorem, et per alios nostros missos nobis spopondistis, in eadem [a 2Kb] vos vestra promissione, sicut 286 genitor vester, circa sanctam Dei Ecclesiam et nostram fidelitatem esse perseveraturos.

Sed et illud quaeso ad vestram referte memoriam, qualiter vos praefatus Dominus Stephanus papa, in suo transitu, per sua scripta sub terribili adjuratione adhortari studuit [b 1Kb] , firma stabilitate vos esse permansuros erga dilectionem sanctae Dei Ecclesiae, et illibatam charitatem apostolicae sedis pontificum; et omnia vos adimplere juxta vestram eidem Dei apostolo adhibitam sponsionem, et nunc [Fors., ubi est] ista est vestra promissio. O quantum [Col. 0259B] laborem sustinuit idem praecipuus ac beatissimus pontifex, qui ita imbecillis existens, tanto se exhibuit prolixi itineris periculo, et nisi Dominus praesto fuerit, in vacuum ejus labor deducetur, fuitque nobis iter illud, quod ibidem idem noster praedecessor in Franciam properavit, in magnam ruinam, dum nostri inimici plus nunc quam pridem in superbiae ferocitatem elevati sunt; et ecce quod verebamur evenire cernimus, conversaque est nostra laetitia in luctum, et facta sunt novissima mala pejora prioribus, et unde exspectabamus nobis lumen oriri, eruperunt tenebrae.

Quapropter et beatus Petrus, princeps apostolorum, cui regni coelorum claves a Domino Deo traditae sunt, et coelo ac terra ligandi solvendique [Col. 0259C] concessa est potestas, firmiter excellentiam vestram, per nostram infelicitatem, obtestatur, simulque et nos una cum omnibus episcopis, presbyteris, et caeteris sacerdotibus, atque cunctis proceribus, et clero sanctae nostrae Ecclesiae 287 abbatibus etiam et universis religiosis divino cultui deditis, seu optimatibus et judicibus vel cuncto nostro Romanorum istius provinciae populo, sub divini judicii [Col. 0260A] obtestatione vos adjuramus, per Deum vivum et verum, qui est judex vivorum et mortuorum, et per ejus ineffabilem divinae majestatis potentiam atque per tremendum futuri judicii diem, ubi omnes principes et potestates, et cunctum humanum genus, cum tremore assistere habebimus, nec non et per omnia divina mysteria, et sacratissimum corpus beati Petri, ut nullo modo quisquam de vestra fraternitate praesumat filiam jam dicti Desiderii Langobardorum regis in conjugium accipere. Nec iterum vestra nobilissima germana Deo amabilis Gisila, tribuatur filio saepe fati Desiderii [c 1Kb] , nec vestras quoquo modo conjuges audeatis dimittere [d 1Kb] ; sed magis recordantes quae beato Petro apostolorum principi polliciti estis, viriliter eisdem nostris inimicis [Col. 0260B] Langobardis resistite, distringentes eos firmiter, ut propria sanctae Dei Ecclesiae [Lamb. add. et] Romanae reipublicae reddere debeant, eo quod omnia quae vobis polliciti sunt transgredientes, nos quotidie affligendo et opprimendo non cessant; etiam quia aliquid nobis reddere minime sunt inclinati; etiam et nostros invadere fines noscuntur, et tantummodo per argumentum in praesentia de vestris missis simulant justitias nobis facere. Nam nihil ad effectum perducitur, et quidquam ab eis de nostris justitiis nequaquam recipere valuimus [e 1Kb] .

Unde ecce, ut cuncti nostri dolores subtiliter vestris auribus suggerantur, direximus nostros missos, videlicet Petrum dilectum filium nostrum presbyterum et Pamphilum defensorem regionarium sanctae [Col. 0260C] nostrae Ecclesiae, quos et de imminente 288 nobis tribulatione nec non et de singulis causis subtiliter informavimus, vestro regali intimandis culmini, et petimus ut solita benignitate eos suscipere, nostraeque petitioni vestras a Deo inspiratas aures accommodare dignemini, et amplissimam liberationem atque exaltationem sanctae Dei Ecclesiae, spiritalis matris vestrae, et istius a vobis redemptae provinciae defensionem [Col. 0261A] perficere jubeatis, ut perfectam remunerationem a justo judice Deo nostro, intercedente ejus principe apostolorum, beato Petro, suscipiatis [a 1Kb] .

Praesentem itaque nostram exhortationem atque adjurationem, in confessione beati Petri ponentes, et sacrificium super eam atque hostias Deo nostro offerentes, vobis cum lacrymis ex eadem sacra confessione direximus; et si quis, quod non optamus, contra hujusmodi nostrae adjurationis seriem agere praesumpserit, sciat se auctoritate domni mei beati [Col. 0262A] Petri, apostolorum principis, anathematis vinculo esse innodatum, et a regno Dei alienum, atque cum diabolo et ejus atrocissimis pompis, et caeteris impiis aeternis incendiis concremandum, deputatum. At vero qui observator et custos istius nostrae exhortationis exstiterit, coelestibus benedictionibus a Domino Deo nostro illustratus, aeternis praemiorum gaudiis, cum omnibus sanctis et electis Dei, particeps effici mereatur [b 1Kb] . Incolumem excellentiam vestram gratia superna custodiat.





289 DE ADRIANI XLIX EPISTOLIS COMMENTATIO PRAEVIA.
[Col. 0261]

[Col. 0261B] 1. Quae duae res maxime attendendae erant in pontificiis hisce epistolis, summa libertas ordinationis Romani pontificis, et dominatio libera sanctae sedis in Urbe et ejus ducatu, ex hucusque allatis perspicuae sunt, ni fallor. Attamen luculentiores eaedem fient ex iis quae deinceps afferentur. Praeterea novae ditionis, seu Exarchatus et Pentapoleos, cujus infirma [Col. 0261C] semper fuit semperque meticulosa possessio ante exactos reges Langobardos, tum valido ac stabili nitentis fundamento, tum ingentibus hinc inde auctae incrementis monumenta certa spectanda restant in Adriani epistolis quae mox sequentur. Ex earum quoque nonnullis (ep. 70, 78, 82, al. 96, 72, 97) collectionis canonum, qua uti coepit sancta sedes octavo saeculo a Dionysiana diversae, clarior quam ex Zachariae decretali epistola (ep. 3, al. 5) cognitio suppetet. Denique, quod praecipue optandum erat, quaestionibus fere innumeris eruditorum elapsi labentisque saeculi praecipue adversus diploma Ludovici Pii, modus aliquis afferetur. Ea propter antequam de epistolis loquor, nonnihil dicam de consecratione Romani pontificis, de dominio Urbis et Romani ducatus, de incremento ecclesiasticae ditionis, ac de collectione canonum Romana, adversus praecipuas nuperorum aliquot scriptorum opiniones, quas aut caeca fides auctoribus magni nominis qui superiori aevo floruerunt, aut amor nimius, fortasse etiam [Col. 0261D] arbitraria interpretatio chartarum veterum, pepererunt. Tametsi capita ista singula ad easdem litteras referentur, imo ab iis profecta esse palam fiet sententias ipsas adhibendo, queis Adrianus regem Carolum instruens utebatur. Incipiam a consecratione.

II. Libertatem canonicam consecrationis Romani pontificis satis superque comprobat interpontificium octo dierum. Nihilominus Dei optimi beneficio ad nos usque pervenit Adriani electio et consecratio, quam nefas est praeterire. Eruditos non latet quot ante Gregorium III necessaria erant post electionem, ut pontifex consecraretur: relatio de electione ad principem, alia ad exarchum, alia ad archiepiscopum Ravennae, alia ad judices Ravennae, alia demum ad apocrisarium Ravennae, plenae omnes demissarum precum, ut canonica electio confirmaretur: non enim aliter veniri ad consecrationem poterat (Diurn. Pontif. cap. 2, tit. 3 seqq.). Secus est de Adriani ordinatione, ut videre 290 est apud Mabillonium [Col. 0262B] (Mus. Ital. tom. I, par. II, pag. 38). Nam statim post decretum electionis aliquantulum varium ab eo quod exstat in Diurno, et solaecismis pro illa aetate scatens, haec sequuntur: »Explicit electio. Ipse etiam ven. Adrianus in initio ordinationis suae indiculum rectae fidei hujusmodi composuit: Ego Adrianus, etc.,« ut in Diurno. Indiculum vero excipiunt [Col. 0262C] professio fidei scriptis mandata, et alia professio seu alloquium, quae et ipsae cum varietate aliqua habentur in Diurno; nam per totum octavum nonumque saeculum et sequentis partem obtinuerunt. Hujusmodi ordinatio libera moris fuit sanctae sedi post Gregorium III in successoribus, quos recensui in monito ad epistolas pseudopapae Constantini, Leonis III ordinationem haud praetermittens, quam hujusmodi fuisse nullum dubium. An quidquam mutatum fuerit, postquam a Leone ipso coronam imperialem Carolus assecutus fuit, explorandum esse jam dixi, ubi de diplomate Ludovici Pii sermo instituetur.

III. Hic vero silentio praeterire non debeo ejusdem naturae esse monumentum unde Adriani ordinationem decerpsi, ac opusculum illud Joannis diaconi, quod consarcinatum aiebam ex variis antiquitatis frustulis. Ejus siquidem Mabillonius testatur se vidisse exempla duo in pervetustis totidem codicibus monasterii olim celebris Nonantulani, aliudque Romae. [Col. 0262D] Id autem non est satis ad detergendam imposturae notam monumento. Nam auctor monachus, quicunque is fuerit, catalogo sanctorum sui monasterii additurus Adrianum I, quem Mutinenses colere coeperunt VIII Idus Julias, de duobus Adrianis primo et tertio unum fecit, sicque traditionem istam antiquam, ut ait Pagius (an. 885, n. 2), sed falsam de Adriano I ibi sepulto, ad posteros emisit. Id Bollandistae etiam animadvertunt (ad d. 8 Jul.). Neque ulli eruditorum persuasum hodie est, Adrianum alium quam tertium Nonantulae sepultum esse. Hic enim Wormatiam invitatus a Carolo Calvo anno praedicto 885 (dum de episcopis aliquot deponendis, ac Bernardo filio ex concubina regni haerede instituendo pontificis auctoritate meditabatur), ut habent Annales Lambeciani (Script. Ital. tom. II par. II, pag. 95), defecit in itinere. Sic regis »fraudulenta consilia, aiunt Annales, Dei nutu dissipata sunt. Nam pontifex Romanus ab Urbe digressus, et Eridano [Col. 0263A] flumine transito, vitam praesentem finivit; sepultusque est in monasterio Nonantulas.« Apud Anastasium locus ipse indicatur: »Super fluvium Scultinna (Panarum) in villa, quae Viulzachara nuncupatur (sect. 642).« Quam villam Muratorius 291 deprehendit (Annal. 885) vocari hodie Sanctum-Caesarium, parumque inde dissitum territorii Mutinensis pagum Spilambertum, ubi Adrianus III diem obiisse dicitur: »In locum, qui Spinum Lamberti vocatur, vitam finivit VIII Id. Jul. et ad ecclesiam monasteriumque beati Silvestri, quod Nonantula dicitur, perductus honorifice sepultus est.« Post quae de Adriani primi rebus gestis pergit dicere, et Carolum Magnum cum Carolo Calvo confundens, historiam rerum duorum regum, totidemque pontificum absolvit.

IV. Hujusmodi scribendi genus tanto cum posterorum incommodo, damnandum sane ac rejiciendum omnino est. Si qua autem monumenta interseruntur, [Col. 0263B] quorum fides aliunde integra peti possit, amplecti ea oportet, quod ego nunc facio ad consecrationis libertatem per ea tempora demonstrandam. Continuo igitur post decretum electionis, ordinationem, seu consecrationem fieri consuevisse argumento est indiculus, quem initio ordinationis emitti constat ex Anastasio (sect. 587) contra Joannem Ravennae archiepiscopum: »Nec mirum, inquit, cur postea ista fecerit, qui cautiones et indiculos, qui soliti sunt ab archiepiscopis Ravennatibus in scrinio fieri in initio consecrationis suae, more Felicis decessoris sui falsavit.« Perinde enim tum fieri tam in electione episcoporum quam in ordinatione pontificum, formulae ipsae docent, quae exstant in libro Diurno; hoc nihilominus cum discrimine, quod pontificia consecratio inter Kyrie eleison et Gloria in excelsis expediebatur; episcopalis non ita. Idcirco est apud Gratianum (Cap. Quod sicut, De electione, § Super eo): »Quum solus Romanus pontifex, qui ante hymnum angelicum consecratur, et postmodum ipse missarum solemnia [Col. 0263C] incipit, et perficit consecratus, in die consecrationis suae valeat ordines celebrare.« Caeterum tam indiculum, quam duas sequentes professiones, in desuetudinem ivisse certum est, earumque loco adhiberi coeptam formulam, quam Garnerius (Diurn. p. 26) confert cum indiculo, de quo nuper. Ejus principium, Ego N. S. R. E. diaconus, vel presbyter, vel episcopus card. electus, necnon collegium coapostoli Pauli citra saeculum nonum illam differunt. Nam prima electio Rom. pontificis ex episcopo facta est, contra apostolicae sedis disciplinam, anno 891, cum Portuensis episcopus Formosus ab ecclesia sua violenter abstractus, et ad Petri cathedram evectus, horrida sui cadaveris depositione terrorem aliquandiu incussit caeteris, ne ex episcopali ordine illuc proveherentur. Collegium vero Pauli introductum fuit per idem tempus, tametsi doctrinae potius quam 292 auctoritatis ratio habita fuisse videatur. Paulum siquidem vas electionis electum a Christo Domino, [Col. 0263D] et doctoris gentium appellatione insignem, summae auctoritatis collegam esse datum Petro nec traditione, nec Scriptura, nec Patrum testimoniis comprobatur.

V. Professionis apud Ivonem, Gratianum, Antonium Augustinum, et Baronium celebris modicam eam partem, qua Paulus introducitur, conferre cum indiculo, qui per nonum saeculum vigebat, abs re non erit. Indiculus igitur sic fluit: »Hanc verae fidei rectitudinem quam, Christo auctore tradente, per successores tuos atque discipulos usque ad exiguitatem meam perlatam, in tua sancta Ecclesia reperi, totis conatibus meis usque ad animam et sanguinem custodire, temporumque difficultates cum tuo adjutorio toleranter sufferre.« Professio vero, cujus aetatem Garnerius non recte constituit nono saeculo, eadem hunc in modum profert: »Sed verae fidei rectitudinem, quam Christo auctore tradente per te, et beatissimum tuum coapostolum Paulum, et per [Col. 0264A] discipulos successores vestros usque ad exiguitatem meam prolatam in tua sancta Ecclesia reperi, totis conatibus usque ad sanguinem custodire.« Alia profecto inveniuntur inter indiculum et professionem discrimina: illud vero prae caeteris notatu dignum videtur, quod ubi in indiculo sex tantum generalia concilia probantur, in professione octavum quoque accipitur, quod Adriano II celebratum est Constantinopoli anno 869. Quae res non minus posteriorem aetatem professioni quam indiculum in praefata consarcinatione existentem Adriano primo vindicat, ita ut auferatur omne dubium, quin anno 772 cum idem consecrabatur Romanus pontifex, continuo post decretum libere ordinatus fuerit.

VI. Hinc est quod neque ad exarchum electionis sancti Zachariae decretum est missum; neque exstincto Exarchatu ad principem, Stephani II, neque Pauli fratris ejus, qui ante ordinationem schismate dilatam, societatis et amicitiae Francorum satagens, missos ac litteras de fraterna morte suique electione [Col. 0264B] ad Pippinum direxit; neque invasoris Constantini, qui, sacrilega consecratione peracta, scripsit pariter Pippino; nec denique Stephani III cui successit Adrianus, hujusque successoris Leonis III per totum octavum saeculum, annis sexaginta, aut Ravenna, aut Constantinopoli confirmatio decreti petita est. Decretum vero ipsum nullatenus immutari debere sancitum fuit ab Stephano eodem in concilio, de quo satis est dictum in Admonitione ad ejus litteras. Decreti verba valde perspicua haec sunt: »Et ita more solito decretum 293 facientes, et in eo cuncti pariter concordantes subscribere debent.« Et subjungit quod maxime attendi debet: »Hoc itaque et in aliis ecclesiis sub divini judicii obtestatione decernimus observandum.« Quare Adrianus Carolo regi ostendens (ep. 93, al. 71) adversus turbida quorumdam ingenia nullas ei partes esse in Ravennatis archiepiscopi electione: »Qui, ait, cum jucunditate decreti omnium manuum subscriptione roborati ad nostram [Col. 0264C] apostolicam sedem occurrebant, proprium sibi antistitem consecrandum, sicut et nunc canonice factum est.« Hactenus de consecratione ex monumentis certis in consarcinatione Nonantulana existentibus.

VII. Ex dictis de summa libertate ordinationis Romani pontificis summa item libertas dominationis sanctae sedis in Urbe et ejus ducatu evincitur. Si enim obsequium omne erga exarchum quandiu stetit et postmodo erga principem desiit, nulla igitur Romanis cum imperio necessitudo fuit, Romanaeque ditionis administratio penes pontificem et Romanos erat. Nihilominus litterae Adriani hujusmodi dominationem luculenter adeo testantur, ut illationibus non sit opus ad rem tenendam. Jam vidimus sub ipsa initia patriciatus Pippini regis datumque ab eo diploma donationis Exarchatus et Pentapolis, antequam Stephanus II iniret civitatum possessionem, queri pontificem quod Langobardi aliquas civitates nostras in provincia Romana invaserint (ep. 8, al. 4). [Col. 0264D] Ita etiam successores, ubi de aliqua ex iis civitatibus loquuntur, nostras eas dicunt. Ex Adriani autem epistolis plurima ejusmodi suppetunt exempla. Hanc nostram Romanam civitatem (ep. 57, al. 59) appellat sedem regalis sacerdotii, ut civitatem nostram castelli felicitatis vocat unam ex Tusciae Langobardiae urbibus, quas donarat Carolus (epist. 55, al. 40). Nostros Romanos a calumnia vindicat, et naves Graecorum gentis in portu civitatis nostrae Centumcellensis comburi se fecisse ait littoribus infestas (ep. 63, al. 65). Eademque prorsus appellatione res in territoriis nostris sitas, et territoria nostra nominat, ubi de Exarchatu agit (ep. 83, al. 84) qua loca et res Romani ducatus. Insuper de ecclesiastica ditione iisdem loquitur vocibus, queis de amplissima ditione Caroli; perinde enim vestros fines, vestras partes, ac nostros fines, nostras partes utriusque dominii regiones appellat (ep. 84, al. 91). Summa est pari auctoritate pontifices dominatos esse in Urbe et ejus ducatu, [Col. 0265A] atque in exarchatu et Pentapoli, cujus rei testes sunt locupletissimi epistolae quas versamus. Discrimen tantummodo in utriusque 294 ditionis origine reperitur, nam Romana 25 fere annis antiquior est altera. Titulus quoque dominii est varius: nam Roma et ejus ducatus ex populorum voluntate in pontificis ditionem venit; exarchatus vero et Pentapolis ex donatione.

VIII. Patriciatus voce Adrianus utramque ditionem luculente distinguit; Romanae enim patricium appellat Carolum, et exarchatus ac Pentapolis divum Petrum. (ep. 97, al. 85). Verba ipsa proferam: »Honor, inquit, patriciatus vestri a nobis irrefragabiliter conservatur, etiam et plus amplius honorifice honoratur; simili modo ipse patriciatus beati Petri fautoris vestri tam a sanctae recordationis domno Pippino magno rege genitore nostro in scriptis in integro concessus, et a vobis amplius confirmatus, irrefragabili jure permaneat.« Quidnam comparatione ista patriciatus Adrianus velit, per se patet. [Col. 0265B] Petrus enim in coelis habitans nonnisi protector aut defensor sui successoris in administratione provinciarum esse poterat. Talemque fuisse Carolum Romae et ducatus immensa testium integerrimorum serie comprobari posset; satis tamen erunt duo apud Ducangium in Glossario (V. Patricius). In Capitulari 1, an. 769, et Aquisgran. an. 789, Carolus dicitur: »Rex regnique Francorum rector, et devotus sanctae Ecclesiae defensor, atque adjutor in omnibus apostolicae sedis.« Hugo Flaviniacen. in Chron. p. 223: »Non debere regem imperatoris filium, qui non sine causa gladium portaret, qui Romanae reip. patricius, tutor et defensor esse deberet, tantam pati Ecclesiae Dei conculcationem.« Idcirco pontifex in laudata epistola eumdem honorem exigit a Carolo erga patriciatum divi Petri, quo ipse Caroli patriciatum prosequebatur. Deinde pergit dicere: »Quia sicut nos semper vestros homines suscipientes commonemus, ut in vera fide atque puritate cordis totis eorum viribus in vestro [Col. 0265C] maneant servitio, ita et vos simili modo quicunque ex nostris hominibus ad vos venerint,« etc. Nam summam eamdem fidem, ac benevolentiam erga apostolorum principem tutorem et defensorem donationis Pippinianae ab eo confirmatae servandam esse ait a Carolo, quam ipse Carolo servabat tutori ac defensori apostolicae sedis, ut perspicue Paulus I eum appellat: »Ecclesiae tutorem« (ep. 27, al. 37) et alibi passim protectorem ac defensorem nuncupari ostendi in notis ad hasce epistolas.

IX. Quod si forte aliquando Carolus quidquam juris sibi arrogare tentavit pro sui patriciatus honore, ut suggestum ei fuerat ab 295 adversariis apostolicae sedis, pontifex suaviter restitit, suosque terminos patriciatum excedere non permisit. Rei exemplum suppetit ex iisdem Adriani epistolis (93, al. 71). Suggerebatur Carolo Ravennae archiepiscopum eligi debere coram misso regio. Negat pontifex, et ad patriciatus honorem quod attinet, »Nullus homo, inquit, [Col. 0265D] esse videtur in mundo, qui plus pro vestrae regalis excellentiae decertare moliatur exaltatione quam nostra apostolica assidua deprecatio; et sicut in nostris praecordiis nisibus totis ubique super omnes vos honoravimus et honoramus, ita amplius ac amplius honorem regni vestri praecellere omnibus, qui in mundo esse noscuntur: verumtamen et de ipsa benevolentia, quam in vestrum gerimus culmen honoris, in universo innotuit mundo, sicut nempe omnibus patet; quia die noctuque in confessione fautoris vestri beati Petri non intermittimus fundere preces.« Hujusmodi alia et in praedecessorum et in Adriani epistolis multa inveniuntur. Quare evidens est patriciatum, quem alibi videre est appellatum vestram regalem tuitionem (ep. 83, al. 84), in eo situm fuisse, ut sancta sedes defenderetur spe praemii coelestis (quod nostri aevi eruditis aliquot extra Italiam terrena sapientibus modicum videtur) et de adversariis victoriae in hoc mundo per sancti apostolorum [Col. 0266A] principis adjutorium, assiduis publicisque pontificis et Romanorum precibus ante ejus confessionem imploratum. Hac una spe illectos Pippinum et Carolum Francorum reges longe lateque amplificasse apostolicae sedis ditionem invenio; at dominii quidquam sibi aut arrogasse, aut reservasse, praeterquam in Spoleti et Tusciae ducatibus, nusquam legitur.

X. Cum autem hujusmodi patriciatum Gregorius III exhibuisse dicatur Carolo Martello, et Stephanus II certissime contulerit Pippino ejusque filiis anno 754, ab iis igitur temporibus pontifex dominabatur Romae, quippe cujus defensionem Francorum regibus commendavit. Defensionem, inquam, non dominium: jus enim istud erat imperatorum, et caeremonia ipsa qua creabantur ab imperatore patricii, id patriciatus genus amovet ab Stephano II, qui primus omnium eo nomine insignes fecit reges Francos. Nec longe petenda eadem est, namque ex ipso Codice Carolino (ep. 91, al. 88) non obscurum exemplum suppeditatur, [Col. 0266B] ducis nimirum Beneventani Arichisii, qui ab imperatore eam dignitatem avebat assequi, tametsi morte praeventus spem fallacem reliquit Graecis. Imperator itaque »emisit illi 296 suos legatos, scilicet spatharios duos in ditionem Siciliae ad patricium eum constituendum, ferentes secum vestes auro textas, simul et spatham, vel pectinem, et forcipes, sicut illi praedictus Arichisus indui et tonderi pollicitus fuerat.« De hac dignitate ejusque indole plurima congessit Ducangius in Glossario quae ad rem non faciunt; plurima etiam Pagius (an. 740, n. 4 seqq.), Petri praesertim de Marca opiniones adoptans super patriciatu Romanae Ecclesiae. Ea vero nihil moror, quia falsa admiscentur veris, et quae vera sunt exaggerantur. Et sane in antiquis Francorum annalibus ab anno 741 ad 793 qui tanti apud omnes habentur (Canis. tom. II, part. II, p. 40), anno 754, haec referuntur: »Supradictus apostolicus Stephanus confirmavit Pippinum unctione sancta in regem (nam an. 740 a Bonifacio unctus erat) et cum eo [Col. 0266C] conjunxit duos filios dominum Carolum et Carlmannum in reges.« Perinde Fuldenses an. 753: »Honorifice exceptus apud Parisios, duos filios ejus Carlmannum et Carlum unxit in reges.« Cum iisdem congruentia apud Anastasium leguntur (sect. 244): »Christianissimus Pippinus ab eodem sanctissimo papa Christi gratia cum duobus filiis suis reges uncti sunt Francorum.« Post hujusmodi solemnem inaugurationem testis est hic Codex Carolinus, necnon Adriani gestorum scriptor apud Anastasium (sect. 294, 296) reges illos esse appellatos patricios. Id vero nominis seu dignitatis aut ex sacramento per eosdem reges emisso dum inungebantur se Romanam Ecclesiam defensuros, aut ex pacto inito cum pontifice ante unctionem provenerit, patricios eos Romanorum exinde fuisse nullum dubium; solemni autem caeremonia creatos nusquam reperitur. Ea propter qui ejusmodi patriciatui aliud tribuunt, praeter Romanae Ecclesiae defensionem, magno in errore versantur. [Col. 0266D] Et qui Romanum pontificem non vident principem sanctae reip. cujus defensionem contra Graecam impietatem et Langobardorum invasiones committit Franciae regibus, corporeis oculis mentisque acie capti esse videntur.

XI. Nec Roma solum cum suo ducatu, sed exarchatus etiam et Pentapolis a Graecis impiis defecerant, adhaeserantque pontifici, ut dictum est alibi; attamen ditionis pontificiae partem eae provinciae non fecerunt, nisi post Pippini donationem, quae incrementi apostolicae ditionis initium fuit. Ea vero donatio, ut ex litteris praedecessorum Adriani didicimus, aliqua ex parte aut invasione aut detentione Langobardorum minuta, in sanctae sedis possessionem integram usque 297 ad annum 774 non pervenit, cum Caroli regis virtute subactis Langobardis, rege eorum Desiderio capto, filioque hujus Italia pulso, rerum potiti sunt Franci. Eginhartus de exitu belli Italici, quod Carolus Adriani precibus susceptum [Col. 0267A] eo anno confecit, ita loquitur (cap. 6): »Finis tamen hujus belli fuit subacta Italia, et rex Desiderius perpetuo exsilio deportatus, et filius ejus Adalgisus Italia pulsus, et res a Langobardorum regibus ereptas Adriano Romanae Ecclesiae rectori restituere:« Etenim Romam veniens primum omnium Pippini genitoris sui donationem non modo confirmavit, »sed super corpus beati Petri subtus Evangelia quae ibidem osculantur collocavit,« ut est apud Anastas. (sect. 319); et uti Adrianus Carolo in mentem revocat (ep. 54, al. 51) Ravennatis archiepiscopi audaciam accusans: »Dum ad limina apostolorum profectus es, ea ipsa spondens confirmasti, eidemque Dei apostolo praesentaliter manibus tuis eamdem offeruisti promissionem.« Et saepe alibi, quod patebit in notis. Quae autem de regno Langobardorum sui juris facto tum addiderit in suo diplomate non ita certum: nam quater omnino Carolus Romam venit, ter Adriano pontifice, an. 774, 781, [Col. 0267B] 787, et semel Leone III, 800. Id certum, quod civitates Tusciae Langobardorum ad primam profectionem pertinent; anno siquidem 776 (ep. 55, al. 60), Adrianus nuntiat Carolo, Reginaldum Clusinum ducem hostilia commisisse in una ex iis civitatibus, quam nostram appellat. »Per semetipsum cum exercitu in eamdem civitatem nostram Castelli Felicitatis properans, eosdem Castellanos abstulit.«

XII. Eadem occasione Carolum obtulisse beato Petro et Tusciam regalem quae a Lunis incipit, et Spoletanum ducatum, nullus dubito. Etenim de Spoletano ducatu perspicue loquitur Adrianus (ep. 56, al. 58) in suis litteris ad Carolum: »Quia et ipsum Spoletinum ducatum vos praesentaliter offeruistis protectori vestro beato Petro principi apostolorum per nostram mediocritatem pro animae vestrae mercede.« De Tuscia autem regali tametsi minus aperte loquitur tamen et petens removeri Clusinum ducem (ep. 55, al. 60), et duci Lucensi praecipiens ut Graecis [Col. 0267C] piratis sua navigia objiciat (ep. 63, al. 65) juris nescio quid in eo ducatu exercet, quod in reliquis Italiae regni partibus exercere non reperitur. Quamobrem integra donatio Caroli apud Anastasium designata per fines, »A Lunis cum insula Corsica, deinde in Suriano, deinde in monte Bardonis, deinde in Berceto, deinde in Parma, deinde in Regio, exinde 298 in Mantua atque in monte Silicis, atque provincia Venetiarum, et Istria;« integra, inquam, donatio inscite admodum uti falsa respuitur a nonnullis: quia nempe oblationis vocabulum anceps saepiusque adhibitum in Codice isto pro donatione, nullum videtur discrimen inferre inter ea quae divo Petro sunt oblata, supremo dominio retento, cujusmodi sunt ii ducatus Tusciae et Spoleti, atque illa quae una cum suprema potestate divo Petro ejusque successoribus sunt donata amplificandi ergo apostolicae sedis ditionem. Attamen quis de nulla eorum ducatuum civitate aeque sollicitos videns pontifices nullamque nostram appellare, discrimen non [Col. 0267D] sentit? Extra omnem aleam rem ponit diploma Ludovici Pii, quem unus tantum aut alter ex nostris scriptoribus commentitium ineptissime pronuntiavit: »Quando, inquit, idem pontifex (Adrianus) eidem (Carolo) de suprascriptis ducatibus, id est Tuscano et Spoletino, suae auctoritatis praeceptum confirmavit. Eo scilicet modo, ut singulis annis praedictum censum ecclesiae beati Petri apostoli persolvatur.« Itaque censum tantummodo ex iis ducatibus sancto Petro oblatis exigere debebant pontifices, nec de administratione quidquam ad eos pertinebat. At contra in Tuscia Langobardica (quidquid sit de ea Campaniae parte quae civitates a Carolo donatas continebat) et in territorio Sabinensi, quod serius ocius donatum fuisse ab eodem Carolo testantur Adriani litterae 67, 71, 72, 73, al. 69, 56, 76, 78, jus summum erat sanctae sedis, ut in exarchatu et Pentapoli: hae siquidem duae provinciae donationis erant Pippini a Carolo filio confirmatae et Langobardorum [Col. 0268A] regno exciso plenissime vindicatae; caetera omnia Caroli ejusdem donationem efficiunt.

XIII. Hanc equidem Adriani litteris, quae mox sequentur, comprobatam per partes, cupio ut lector animo praecipiat integram ex charta divisionis regnorum Caroli inter filios. Ubi enim agit de regno Pippini inter fratres dividendo, si forte iis praemoriatur, ita decernit: »Ab ingressu Italiae per Augustam civitatem accipiat Carolus Eborejam, Vercellas, Papiam, et inde per Padum fluvium termino currente usque ad fines Regensium, et ipsam Regium, et Civitatem Novam, atque Mutinam, usque ad terminos sancti Petri.« Non alios hodieque habet sancta sedes. Prosequitur divisio: »Has civitates cum suburbanis, et territoriis suis, atque comitatibus, quae ad ipsas pertinent, et quidquid inde Romam pergenti ad laevam respicit de regno quod Pippinus habuit, una cum ducatu Spoletano, 299 hanc portionem, sicut praediximus, accipiat Carolus. Quidquid autem a praedictis civitatibus vel comitatibus [Col. 0268B] Romam eunti ad dextram jacet de praedicto regno, id est portionem quae remansit de regione Transpadana, una cum ducatu Tuscano usque ad mare Australe, et usque ad Provinciam, Ludewicus ad augmentum sui regni sortiatur.« Profecto qui ducatum Tuscanum hac in divisione nominari audit, quem totum in donatione per fines comprehendi vidit, paradoxum haec sapere arbitratur; secus si eum ducatum una cum Spoletano apostolorum principi oblatum meminerit, at supremo jure retento. Recte enim liberalitatem Caroli erga sanctum Petrum, cui oblatus fuerat, donationi insertus demonstrat, et merito inter provincias regni Ludovici recensetur, quia censu tantum soluto sanctae sedi, supremum jus regis erat. Itaque haec satis sint de incremento ecclesiasticae ditionis, quod infra enucleatius expendendum erit. De collectione enim canonum nonnihil dicam necesse est, quod Adriani litterarum auctoritate (70, al. 96; 78, al. 72, et 82, al. 97) quae ad [Col. 0268C] Zachariae epistolam animadvertebam, confirmet ipsamque collectionem prodat.

XIV. Cum rex Carolus Romae primum fuit anno 774, ita enim cum melioribus sentiendum mihi videtur, tanti non habuit Adrianus temporalia negotia (licet male feriatus scriptor nuperus horum tantummodo et pontificem et regem sategisse autumet) ut praecipue de instauranda Gallicana Ecclesia non cogitarit. Ante annos triginta rem tantam coeperat Bonifacius Moguntinus: at provincias ecclesiasticas adeo turbatas invenit, ut parum ipse profecerit; neque Adriano pontificatum adepto ex metropolitis plures quam duo honorem pristinum assecuti fuerant. Quamobrem regi amico et pietate insigni duos exhibuit codices, qui ad rem tanti momenti perficiendam adjumento essent. Primus notitiam exhibebat provinciarum septemdecim, quae tum metropoles singulas, tum episcopales sedes unicuique subjectas numerando recensebat; cujus exemplum ex Cod. Vat. num. [Col. 0268D] 1338, prodiit in lucem studio Emmanuelis a Schelestrate (de antiq. Eccl. tom. II, p. 643) cum hoc titulo: »Iste codex est scriptus de illo authentico, quem domnus Adrianus apostolicus dedit gloriosissimo Carolo regi Francorum et Longobardorum ac patricio Romanorum, quando fuit Romae.« Alter codex concilia sex generalia ante id temporis celebrata, et Graecorum canonum compendium continebat, ut docet titulus ex editione Labbei et aliorum, ac praecipue Canisiana elegantissima ex 300 recensione Basnagii (Ant. lect. tom. II, part. I, p. 266) qui est hujusmodi: »Incipit compendiosa traditio canonum Orientalium, sive Africanorum, quos beatus Adrianus papa in uno volumine cum superioribus conciliis ad dispositionem Occidentalium ecclesiarum Carolo Romae posito dedit regi Francorum et Longobardorum ac patricio Romanorum.« Primus quidem codex huc non spectat, nisi quatenus pontificis ac regis praecipuam sollicitudinem Ecclesiae Francorum [Col. 0269A] atque ecclesiasticae disciplinae instaurandae testatur,Zpontificis nimirum, quia eodem tempore »omnibus archiepiscopis et episcopis« encyclicam scripsit, »ut habeat unaquaeque metropolis civitates subditas, quas beatus Leo et alii praedecessores ac successores ipsius post Chalcedonensem synodum singulis metropolitis distinxerunt,« quemadmodum Bertherium monet metropolitam Viennensem (Labb., Concil. tom. VI, p. 1888), et quandiu vixit de eadem re egit cum Carolo. Quod vero ad hunc attinet, tot capitularia placita et episcoporum concilia, quae sunt perpetua religionis ac pietatis monumenta, nulla unquam oblivione delenda, quanta in sollicitudine ecclesiasticarum rerum semper fuerit optimus iste princeps ostendunt. De altero igitur codice de quo ad sancti Zachariae epistolam sum locutus, laudatae Adriani litterae me admonent ut dicam iterum.

XV. Tres in iisdem canones laudari video ex conciliis Graecis, Chalcedonenses 18 et 21, ac primum [Col. 0269B] Antiochenum; illi a collectione Dionysiana non multum discrepant, si latina versio attendatur; secus, si numerandi ratio. Antiochenus versioni etiam propius accedit, at numeratio eadem ac priorum. Quare dubitari non potest quin apud sanctam sedem unumquodque concilium suam aciem duceret; ac proinde nulla dum collectio esset, qua uteretur ne in ecclesiasticis quidem judiciis, quod nono saeculo certe fieri Leo IV est testis, ut dixi ad laudatam epistolam Zachariae. Id confirmatur canone 8 codicis Africani in altera ex iis epistolis laudato (ep. 78, al. 72); non enim juxta canonem (ita enim appellabatur Romana collectio, cujus meminit Leo IV) seu juxta Breviarium Cresconii canon ille octavus appellatur Carthaginensis, quemadmodum fit etiam in compendiaria illa traditione Graecorum canonum Adriani, sed luculente Africanus. Cumque idem canon sit sextus concilii Carthaginensis II, si quis citatum ab Adriano diligenter cum codicis Africani 8 et Carthaginensis concilii 6 conferat, variantem hujus lectionem comperiet; [Col. 0269C] at tantam cum codice Africano convenientiam deprehendet, ut ne litterae quidem unius discrimen appareat. 301 Collectionem igitur seu codicem Africanorum canonum prae manibus habuit Adrianus, quem nos seri posteri Graeco Latinum habemus bis a Justello editum, et majori cum diligentia a Labbeo (Conc. tom. II, pag. 1041). Huc accedit ex duabus aliis epistolis multiplex comprobatio e Scripturae locis, et ex sanctis Patribus Athanasio, Gregorio Nazianzeno, Amphilochio, Gregorio Nysseno, Joanne Chrysostomo, Augustino, Hilario Pictaviensi, Leone Magno in sermonibus, Proterio ad Leonem de Paschate, Fulgentio, aliisque quorum auctoritates non referuntur.

XVI. Quae cum ita sint, quanam collectione uterentur Romani pontifices octavo etiam saeculo patere arbitror. Sacra scilicet bibliotheca per bibliothecarium et scriniarios iis suppeditabat quae identidem necessaria erant. Nec dubitandum quin conciliorum [Col. 0269D] praesertim generalium ulla alia versio latina adhiberetur praeter eam quae in bibliotheca erat. Nam summa cum diligentia latine omnia facta esse testatur Anastasius in praefatione septimi concilii ad Joannem VIII: »Nulla ratione, inquit (Labb., Concil. tom. VII, p. 29) octava dicitur vel teneri poterit, ubi septima non habetur: non quod ante nos minime fuerit interpretata, sed quod interpres pene per singula relicto utriusque linguae idiomate adeo fuerit verbum e verbo secutus, ut quid in eadem editione intelligatur, aut vix aut nunquam possit adverti, in fastidiumque versa legentium pene ab omnibus hac pro causa contemnatur.« Et paulo infra de canonibus apostolorum loquens, verba ipsa usurpat Dionysii Exigui in praefatione ad suam collectionem, quare hanc ipsam in bibliotheca esse intelligimus. Hinc est quod canonem Antiochenum laudat Adrianus non multum discrepantem a Dionysiana versione; quod etiam de duobus Chalcedonensibus [Col. 0270A] facit, tanta licet similitudo cum Dionysianis non appareat. Etenim num petiti omnes fuerint ex Cresconiana collectione quae Dionysii versionem secuta est, an aliunde ex fonte eodem dimanantes, disquirere otiosum esset; nam certum scimus Graecos omnes canones, praeter quam conciliorum generalium, Dionysianae collectioni acceptos referri. Quaeri posset cur Chalcedonenses qui ad generale concilium attinent et ipsi Dionysianam collectionem sapiant? Qua super re Nat. Alexander vir doctissimus non leviter, nec semel erravit (saec. V, diss. 15, art. 4); nam Gelasium, Pelagium II et Gregorium Magnum, tanti nominis pontifices usos esse canonibus Chalcedonensibus contendit, non animadvertens laudari ab iis tres solos illos canones, quos Marcianus proposuit, Patresque confirmarunt in fine actionis 6 (Labb., Conc. tom. IV, p. 609) qui a versione Dionysiana 302 omnino discrepant, ut conferenti planum fiet. Eosdem ante octavum saeculum, ubivis laudatos, quantam ego diligentiam adhibuerim, prorsus alios [Col. 0270B] comperi ab iis qui in Dionysianam collectionem sunt relati.

XVII. Cum vero iidem postmodum recensiti fuerint actione 15 inter caeteros locosque teneant quartum, tertium, et vicesimum, si octavo saeculo et sequentibus juxta versionem Dionysianam occurrant, non est mirandum: semel quippe accepta ab apostolica sede collectione Graecorum canonum, et tres Constantinopolitanos ac reliquos Chalcedonenses ab ea rejectos adhibere fas erat; et tres Chalcedonenses praedictos apud eamdem jamdiu celebres tam ex codice ejus concilii qui servabatur in bibliotheca, quam ex praedicta collectione usurpare erat licitum. At errat Hincmarus et cum eo Natalis, ubi sancti Gregorii, homil. 17 in Evang., locum, »sacri canones simoniacam haeresim damnant,« ad secundum Chalcedonensem referunt. Gregorius enim haud loqui hic videtur de canonibus conciliorum, sed de sacrae Scripturae auctoritate, quam Siricius, Innocentius, [Col. 0270C] aliique antiqui pontifices vocant regulam, ecclesiasticam regulam, apostolicam scripturam, apostolicas traditiones, apostolicos canones, ut notat P. Coustant. (Ad Siricii ep. 10, p. 699). Suntque argumento plures ejus Regesti epistolae (lib. VII, ep. 111; l. IX, ep. 40, 49, 50, 51, 53, 54, 55, 57; l. X, ep. 32, et l. XI, ep. 48): in earum quippe singulis de haeresi simoniaca loquitur Scripturae auctoritate, non secundi canonis Chalcedonensis. »Apostolica detestatione damnatam« ait ab ipsa origine; ab ipso apostolorum principe, »qui primam damnationis sententiam contra Simonem protulit;« eliminatam ab Ecclesia esse docet, et similia horum ubique profert. At ponamus Gregorium meminisse canonum conciliorum: nonne Sardicen., can. 2, legitur de ordinatione episcopi: »potuisse paucos praemio, et mercede corrumpi?« Nonne apostolorum can. 30 decernit: »Si quis episcopus, aut presbyter, aut diaconus per pecunias hanc obtinuerit dignitatem, dejiciatur [Col. 0270D] ipse et ordinator ejus?« Non me latet sanctam sedem perinde apostolicos canones aversatam esse ac Chalcedonenses; quaedam tamen constituta pontificum inde clanculum profecta et Dionysius et Cresconius in sua quisque praefatione testatur.

XVIII. At de Chalcedonensibus secus est. Nam praeterquam quod nullus eorum aut clanculum, aut propalam adhibitus ante octavum saeculum invenietur, Anastasius Bibliothecarius hujusmodi rerum testis integerrimus ita in epistola ad Joannem diaconum (Labbeus, Concil. tom. V, p. 1770) ad rem loquitur. »Ne videamur tam sanctam, tamque 303 reverendam synodum (VI generalem) accusare vel temere reprehendere, licere nobis opinamur de illa sentire. quae sanctos Patres nostros de Chalcedonensi magna synodo sensisse non ignoramus. Quorum unus, sanctus videlicet papa Gregorius, usque ad prolationem tantummodo canonum hanc suscipiendam fore signavit.« Etenim post actionem 14 legati pontificii sentientes [Col. 0271A] eadem adversus sanctam sedem tractanda esse, quae in reprobatis Constantinopolitani canonibus, discesserunt: quare Leo Magnus, quae acta erant ante actionem 15 probans, rejecit caetera. Cum vero a Gregorii III tempore Cresconii collectio usui esse coeperit, eaque Zacharias et Stephanus II Francorum disciplinam pessumdatam restituere conati sint, ac Stephanus III quinquaginta apostolorum canones suscipiendos esse decreverit, factum inde est ut Adrianus, apostolicae sedis antiquum morem non praetermittens, praedecessorum vestigiis insisteret. Animadvertendum tamen quod aut ipse, aut ex praedecessoribus aliquis canones Chalced. concilio addendos voluerit; cum sex generalia concilia, simulque compendium Graecorum canonum dedit Carolo ad instaurandam Franciae ecclesiarum disciplinam, generalia exhibuit integra cum suis canonibus: idcirco nec Nicaeni, nec Constantinopolitani, neque Chalcedonensis generalium conciliorum canon ullus [Col. 0271B] in eo compendio existit. Tametsi et in Dionysiana et in Cresconiana collectione, et in canone seu collectione apostolicae sedis, quae nono saeculo emersit, generalium quoque conciliorum canones recenseantur.

XIX. Duas vero causas tantae varietatis esse nemo non videt. Primam quia nondum ulla erat sanctae sedi collectio propria, alteram quia ex sacra bibliotheca, quae concilia et privatas collectiones continebat, adeoque magnae collectionis instar erat, quidquid pro re nata opus esset decerni suppetebat. Quam rem (nequidquam se torquent antiquae alicujus collectionis Romanae assertores) perspicue probat altera ex his duabus causis. Et vero si sanctae sedi erat collectio propria, quidni canones tum generalium tum localium conciliorum simul collectos exhiberet pontifex, ut expeditiori quam fieri posset via Ecclesia illa instauraretur? Quidni localium canones, quos ab aliis omnibus generalium secrevit, integros saltem [Col. 0271C] traderet? Quia nempe Adriani tempore codex canonum, seu collectio, seu canon apostolicae sedis nondum emerserat. Idcirco integros tradit canones generalium conciliorum, cui rei Constantinopolitana ambitio nihil ut olim obstabat; at localium, quorum multi sanctae sedis disciplinae adversabantur, mutilos, emendatos, in compendium 304 redactos, aliquot etiam praetermissis exhibet. Praeterea principio Sardicensium et Africanorum canonum generali admonitione omnes, quicunque compendiariam eam seriem viderint, sic pro suprema auctoritate praevenit: »Sed in his omnibus illa sequi debemus, quaecunque a Nicaeno concilio et a sancta atque apostolica Ecclesia Romana non discrepare videmus.« Quidnam desiderari potest illustrius ad eludendos tot eruditorum conatus, qui veteris novique juris stabiliendi ergo ad tuenda sua, disputationibus fere immensis falsitati patrocinantur? Est tamen documentum aliud luculentius, quo parum caute adversarii utuntur in rem suam, liber videlicet Actorum Silvestri, [Col. 0271D] ejusque fetus duplex.

XX. Silvestri Acta propugnare ineptum esset, nam eruditi omnes, praeque iis Baronius supposita agnoverunt (tametsi hic foede interpolata potius crediderit). Cum iisdem et ego sentio; at quid de iis fuerit Adriani aevo cur silentio praeteream non video. Gelasii decretum celebre a doctissimis viris jam saepe vulgatum, praecipue a Fontaninio in appendice ad Antiquitates Hortae (p. 317, ex Cod. Vat. n. 493, fol. 101) inter libros recipiendos eos Actus recenset his verbis: »Item Actus beati Silvestri apostolicae sedis praesulis, licet ejus qui conscripsit nomen ignoretur; a multis tamen in urbe Roma catholicis legi cognovimus, et pro antiquo usu multae haec imitantur Ecclesiae.« Jam vero Adriano pontifice, qui tribus ferme saeculis a Gelasio distat, non modo nihil immutatum erat; sed liber qui appellatur Canones apostolorum inter apocryphos rejectus in eodem decreto Gelasii, ab apostolica sede recipiebatur ex decreto Stephani [Col. 0272A] III, in concilio Lateranensi an. 769, de quo satis est dictum in superioribus. Quare iis Actis Adrianus libere usus est et in epistola (59, al. 49) ad Carolum Magnum, et in alia ad Constantinum et Irenem (Labb., Concil. tom. VII, p. 102) ut mox patebit. Interim ex suppositis hisce Actis, suppositum aliud opusculum profluxit, nempe Constitutum Silvestri in capita 20 distributum, cujus excerptum in libris Poenitentialibus Theodori Cantuariensis et Ecberti Eboracensis omnium manibus versabatur, quibus utique poenitentialibus libris usus erat Gregorius III in suo libello de Judiciis. Alia praeterea suppositio incertae aetatis, quam nihilominus Nat. Alexander et meliores critici Isidoro Mercatori tribuunt, nec Romae cognitam ante dimidium saeculi noni contendunt, ex Actis iisdem educta est, donatio videlicet seu edictum Constantini, quod genuinum fuit habitum a sancto Leone IX et aliquot successoribus per undecimum 305 Ecclesiae saeculum. Cumque haec duo opuscula ex eodem fonte [Col. 0272B] dimanarint, necessario eadem de baptismo Constantini et reliqua expresserunt. Hinc factum est quod scriptores minus cauti, fortasse etiam plus in sanctam sedem animosi, quos inter Annalista Italicus (an. 776) conclamatae hujus donationis meminisse Adrianum putant in laudata epistola ad Carolum, antequam donatio ista emergeret.

XXI. At enimvero si Adrianus habebat ad oculos donationem illam ineptissimam, certe putida haec legerit: »Ecce tam palatium nostrum, ut praedictum est, quamque urbem Romam, et omnes totius Italiae et Occidentalium regionum provincias, et civitates praefato beatissimo pontifici nostro Silvestro concedimus.« Quare igitur, post factam Caroli cum Constantino comparationem, pauca ista subjungit? »Sed et cuncta alia, quae per diversos imperatores, patricios etiam et alios Deum timentes pro eorum animae mercede et venia delictorum in partibus Thusciae, Spoleto, seu Benevento, atque Corsica, simul et Sabinensi Patrimonio beato Petro apostolo, sanctaeque [Col. 0272C] Dei et apostolicae Romanae Ecclesiae concessa sunt, et per nefandam gentem Longobardorum per annorum spatia abstracta atque ablata sunt, vestris temporibus restituantur. Unde et plures donationes in sacro nostro scrinio Lateranensi reconditas habemus.« Inde scilicet tomi illi Carticii, qui leguntur principio libri Censuum Ecclesiae Rom. prodierunt in lucem saeculo XI, cum donationi Constantinianae habebatur fides. At de ista in iisdem tomis nulla omnino fit mentio. Non nego Adrianum habuisse Actis Silvestri nimiam fidem, ubi ait de Constantino: »Per ejus largitatem sancta Dei catholica et apostolica Romana Ecclesia elevata atque exaltata est, et potestatem in his Hesperiae partibus largiri dignatus est.« Verbum enim illud potestatem exaggerationis nescio quid redolet. Illud nego, quod Adrianus donationem viderit, eaque fretus ita scripserit. Mecumque, ut reor, omnes sentient, qui non Silvestro et successoribus, ut donatio habet, sed divo Petro et Romanae Ecclesiae factas [Col. 0272D] donationes Adrianum testari audiet, nulla Romae, nulla Italiae, nulla Occidentis provinciarum mentione habita. Sed clariora ista fient ex alia epistola ejusdem pontificis ad Constantinum et Irenem.

XXII. Totam historiam ibi videas enarratam Silvestri latitantis in monte Soracte, visionis Constantini per somnum, admonitionis apostolorum de baptismate, uno verbo omnium, quae hac de re leguntur in supposita donatione, mira tamen cum varietate videas, Actusque ipsos 306 deprehendes ab Adriano descriptos usque ad verba illa: »Nec debere jam differre per Spiritum sanctum factam ostensionem piscinae, quam istos promisisse suae saluti memorabat.« Quae cum aliis multis a donatione exsulant. Acta igitur Silvestri, de quibus erudite Baronius (an. 315, n. 10 seqq., 324, n. 31 seqq.) et quae apud sanctam sedem et alibi recepta erant, pura puta in Adriani epistolis referuntur; ab auctore autem donationis foede interpolata suamque ad sententiam [Col. 0273A] accommodata deprehenduntur. Equidem Baronio haud assentior (an. 324, n. 97) qua nonnihil corrupta esse, et aliquibus superadditis depravata fatetur, imo cum eruditis nostri aevi eadem inter suppositiones caeteras rejicio; Adrianum tamen a falsa opinione vindico, dum Acta, queis uti tum licebat, secutum esse contendo, non autem indidem natam sequenti saeculo donationem mendaciis atque ineptiis refertam. Ante me hoc viderat Natalis (saec. IV, diss. 25, art. 2 et 3): reprobatae enim ab se donationi seu edicto jam ab omnibus conclamato subjungit quae ipse attente consideravit: edictum illud nimirum vidisse primam lucem in collectione Isidoriana; ejus meminisse Hincmarum omnium primum; postea ex Romanis pontificibus Leonem IX, quem fuerit imitatus Petrus Damiani in Disceptatione synodali inter regis advocatum, et Rom. Eccl. defensorem. Denique Anselmum Lucensem et Ivonem illud adoptasse, quorum tamen auctoritati praeferendum jure putat pontificum [Col. 0273B] Adriani et Nicolai I, necnon Anastasii Bibliothecarii, et Liutprandi episcopi Cremonensis altissimum de eo silentium. Ita card. Baronii, Joannis Morini, ac Petri de Marca levibus conjecturis explosis, ipsi Isidoro Mercatori, plaudentibus nostri aevi eruditis, edictum illud ascribit.

XXIII. At quicunque ejus auctor sit, Romanos pontifices sensisse fallaciam, testis est sanctus Gregorius VII, qui sancti Leonis IX nimiam credulitatem sus deque habens, edicti auctoritate ne semel quidem est usus. Occasio tamen multiplex eo se vertendi oblata est: et cum Hispaniae regnum antiquis constitutionibus beato Petro et sanctae Romanae Ecclesiae (non Silvestro et successoribus) traditum esse ait (lib. I, ep. 7; l. IV, ep. 28); et cum Orzocor judicem Calaritanum monuit, ut cum reliquis judicibus de Jure sancti Petri in Sardinia conveniret (lib. I, ep. 41); et cum insula Corsica ex invasorum Saracenorum manibus erepta, eo Pisanum archiepiscopum [Col. 0273C] misit, ut illam regeret (lib. V, ep. 4). Ad Hispaniam autem quod attinet, Baronius censet (an. 701, n. 16) ante invasionem beato Petro illud regnum esse oblatum ab aliquo ex piis regibus 307 Gothis, quod nusquam ego reperio; at undecunque Gregorius notitiam hauserit, censum tantummodo exquirit, quod oblationem non donationem designat. De insulis vero Sardinia, et Corsica, quas Carolinae donationis partem esse non eum latebat, a Ludovico Pio, Ottonibus, et Henrico I confirmatae loquitur, ut earum dominus. Si quando autem Silvestri Actis inhaesit, ut Adrianum fecisse vidimus, aut etiam donationi quae suo aevo jam adoleverat hujus fallaciam tenuit; quare Constantino adjunxit Carolum, caeterosque bene de Ecclesia meritos. Id luculenter discimus ex juramento quod Henrico proposuit (lib. IX, post ep. 4) ut reconciliationem promereretur: »De ordinatione vero Ecclesiarum, et de terris vel censu quae Constantinus imperator vel Carolus sancto Petro (non Silvestro) dederunt, et de omnibus ecclesiis vel praediis [Col. 0273D] quae apostolicae sedi ab aliquibus viris vel mulieribus aliquo tempore sunt oblata, etc.« At de donatione quam imprudenter conjicitur Adriani aevo emersisse, eumque ac successores amplexos illam esse, jam satis multa. Etenim dicendum aliquid restat de altero Actorum fetu, seu constituto, quod inde multo ante donationem seu edictum profluxerat, et cujus auctoritas magna erat Romae, et in Anglicana Ecclesia, ut patet ex libris Poenitentialibus ab extremo saeculo Ecclesiae septimo.

XXIV. Hujusmodi constitutum putat Baronius (an. 324, n. 124) primo editum in veteri Cresconiana collectione; cum autem eo nomine donati sint plures codices, qui Gregorii etiam II constitutiones praeseferunt, neque ille aetatem collectioni praescribit, neque ulli hominum statuendam esse arbitror in tanta rerum caligine. Unum id certo scimus, inter regulas praesulum Romanorum viginti capita ejus constituti primum locum occupasse in canone seu collectione [Col. 0274A] Romana, cujus meminit Leo IV (Labb., Conc. tom. VIII, p. 32). Nam in Cod. Vat. num. 5748, qui inscribitur Liber sancti Columbani de Bobio, non nuda tantum nomina ut aliis in codicibus, sed ipsae constitutiones recensentur. Ita igitur de pontificum Romanorum decretis ad rem nostram: »Silvester a Petro trigesimus quartus congregatis 277 episcopis capitula 20.« Quare a quocunque et quovis tempore Silvestri decreta adjecta sint Cresconio, qui septimo exeunte saeculo florebat, ea nihil aliud sunt quam constitutum illud, quod ex Actis profluxit, perindeque atque illa per octavum saeculum usui esse poterat; tametsi ejus excerptum ubique adhibitum videam, nullibi ex iis 20 capitibus ullum inveniam. Quapropter ad nonum saeculum differri oportere aiebam canonem, qui est 308 Romana collectio prima, quemque in judiciis tantum esse adhibitum Leo IV testatur, sacrae bibliothecae usu in reliquis non neglecto, ut passim fieri constat. Rejecta igitur collectione [Col. 0274B] Romana ab octavo saeculo, nihil est quod eam in Adriani litteris exquiramus. Perinde est de Isidorianis mercibus, quas nono saeculo circumferri coeptas eruditi intelligunt, Figlinam tamen aut ignorant, aut ignorare simulant. Unus Blondellus pene attigit punctum, ubi ait suppositiones illas Franco-Germanicum auctorem redolere. Etenim ex summa omnium earum suppositionum constat, in provinciis Remensi et Moguntina post Ludovici Pii exauctorationem, et poenas inde secutas contra episcopos ejus aliorumque delictorum reos natas esse, et sancti Isidori Hispalensis collectioni optimae, quam Hispanam vocamus, inepte adjunctas. At de iis alibi, nunc de ipsis Adriani epistolis dicendum est.

XXV. Novem et quadraginta eaedem sunt, ac proinde totidem fere atque illae quas huc usque vidimus. Longe autem iis praestant, quia scriptae omnes post primum Caroli adventum in Italiam indeque ejectos Langobardos. Praeterea datae omnes sunt post ecclesiasticam [Col. 0274C] ditionem ab eo late amplificatam eadem occasione primi sui adventus, anno videlicet 774, ineunte mense Aprili, cum solemnitatem Paschalem piissimus rex celebravit Romae. Quamobrem qui huc usque perspeximus donationem Pippinianam, Romanae provinciae seu antiquiori sanctae sedis ditioni adjunctam, sed nunquam integre ab ea possessam, quin etiam novis saepe invasionibus obnoxiam, metuque fere perpetuo tum ipsam, tum antiquiorem ditionem, ne urbe quidem excepta, agitatam, contraria his deinceps visuri sumus. Exarchatus et Pentapolis, seu Pippinianae donationis possessio integra, quanquam Ravennatis archiepiscopi audacia aliquandiu turbata, in Adriani epistolis perspicietur. Tuscia Langobardica, quae Romanae seu ducatus parti Transtiberinae adjuncta eam conficit provinciam quae hodie audit Patrimonium, ibidem comperta erit. Cisti berino ducatui territorium Sabinense et Beneventani ducatus civitates sex in Campania adjectas [Col. 0274D] testantur eaedem epistolae. Spoletanum denique ducatum factum tributarium sancti Petri ex Adriani litteris accipiemus. Indicia etiam nonnulla suppetent, pari sorte usum esse ducatum Tusciae, quam appellant regalem. Eae vero ditiones, cum undecimo jam saeculo in potestate fere omnes essent apostolicae sedis, praeter Tusciae ducatum, ne tam antiquo haereant fundamento, ac proinde sit nefas easdem attingere, ars omnis omnesque industriae nervi a nonnullis adhibentur, ut fundamentum ipsum, quod 309 demoliri nequeunt, labefactent. Ad id epistolaris ordo comparat machinam maxime accommodatam, siquidem perpetuum chronologiae silentium ad collectoris incuriam accedit. Adeoque praeferendis postponendisque epistolis, ad optatum finem perveniri potest.

XXVI. Hanc rem prae aliis fecisse Annalistam Italum (Tom. IV, ann. 775 seqq.) nemo ignorat: Carolum quippe promissis non stetisse unquam ejusmodi arte demonstravit. Cum vero quem sibi finem [Col. 0275A] proposuerit perinde omnes norint, ut suis videlicet anterioribus scriptis fidem adjungeret, paucos sane inveniet, praeter sectarios vulgusque imperitum, qui faciles praebeant aures historiae suae. Et vero animadverti illud debet in primis, quod epistolae istae omnes in duas partes dividuntur: aliae enim post annum 774, seu post primum Caroli adventum conscriptae sunt, aliae post secundum, qui anno contigit 781. Id consensu omnes tradunt, ipseque Annalista confirmat, eo anno in Paschali solemnitate Aprilis die 15 Carolomannum Caroli filium baptizatum, ac mutato nomine ab Adriano, Pippinum vocari coeptum, quem pontifex e sacro fonte suscepit, cujus spiritualis affinitatis testes sunt epistolae omnes postea datae: nam Carolum compatrem semper appellant. Absque hujusmodi titulo sexdecim numerantur, quae proinde tribuendae sunt praecedentibus annis; alias omnes post 781 datas esse, compatris titulus quem praeseferunt demonstrat. Praeterea harum novem [Col. 0275B] (67 et seqq., al. 69, 68, 95, 96, 56, 76, 78, 70, 93) datae sunt regina Hildegarde superstite, quae supremum diem obiit pridie Kal. Maias an. 783. Namque in iis commatris mentio fit, sed Fastrada, nova uxor, regina tantum appellatur. Quae cum ita sint, Annalistam sequi opinionis errorem patet, cum epistolas 50, 63, al. 55, 65, eo titulo carentes ad annum 785 vult referri, 66, al. 61 ad 786, et 65, al. 64 ad 787. E contrario 67 et 73; al. 69, 78, compatris commatrisque titulis conspicuas, retrahit ad annum 778. Multo magis allucinari eumdem constat, dum epistolam 55, al. 60, evidenter scriptam anno 776, qua certiorem fortasse aliam toto in eo codice non comperies, ad aetatem quod attinet contendit esse datam anno 780, ac vulgi rumorem vult credi nuntium de Constantini morte, quem certe superstitem fuisse Adriano contendit; cumque eo anno Leo imp. Constantini filius occubuerit mortem, Constantino ejus [Col. 0275C] filio puero succedente cum matre Irene, librarios errasse pronuntiat, statuitque pro Constantino Leonem reponendum esse. Fiduciam hominis!

XXVII. At non pigeat historiam illam memoria repetere, nam recta 310 epistolae chronologia in oculos incurret. Anno 775, die 14 Septembris, Constantinus Copronymus diem obiit, ut ex auctoribus Graecis refert Pagius (an. 775, n. 1), Theophanis verba ipsa usurpans narrantis, quemadmodum arma Bulgaris illaturus, »die 14 mensis Sept. ind. 14, nave conscensa ad castellum Strongylon devectus infelicem in navigio mortem obiit.« Quam rem non sine admiratione video referri ad eumdem annum 775 a Muratorio ipso, qui epistolam Adriani ejus rei nuntiam ad annum 780 Leonis Augusti emortualem differt. Verumtamen nil veritati magis consonum, quam ista epistola. Nuntiat enim pontifex, »pervenisse ad nos nuntiis praecurrentibus, quod Constantinus imperator divina evocatione de hac subtractus fuisset luce, sed quia certum non didiceramus, hac de re vestrae a Deo protectae excellentiae indicare [Col. 0275D] differuimus. Nunc vero suggessit nobis sanctiss. ac reverendiss. fr. noster Stephanus Neapolitanae urbis episcopus per has syllabas ea ipsa nobis intimanda, quas et septima die praesentis Februarii mensis, etc.« Quid enim vero credibilius quam spatio mensium fere quinque nuntium pervenisse Romam de persecutoris sacrarum imaginum morte? Quid silentio pontificis prudentius nolentis rumori fidem adhibere, at Neapolitani ducis et episcopi acceptis litteris, tum Carolo rem nuntiantis? Sed rem aggrediamur cominus, Annalistae artem deprehendemus. Nil ab aula Constantinopoleos nuntiatur Romam; nihil igitur iis Augustis cum Urbe, quae jampridem parebat pontifici. Contra nuntius mittitur Neapolim, cujus ducatus haud dum Graecam dominationem excusserat, nec Stephanus ejus rei pontificem monuisset, nisi huic quam Augusto amicior fuisset, ut constat ex Chron. Neap. apud Pratillum (tom. II). Haec autem occasio aulae Constantinopoleos penitus [Col. 0276A] oblitae Romanorum et Stephani ducis non alia de causa tantam rem nuntiantis pontifici, nisi quia episcopus et amicus, non praepropere admittenda videtur Annalistae, qui Romam subjicere meditatur Carolo, captata occasione inserendi dominatus ejus singulari interpretatione patriciatus, non veteris alicujus monumenti auctoritate, sed Pagii et Eccardi opiniones falsas amplectendo, suamque in rem trahendo (an. 789).

XXVIII. Suum hoc consilium jam inde ab adventu Caroli in Italiam patefecit (an. 773, 774). Invictam Caroli potentiam non negavit Langobardorum regno finem attulisse; at conjectando addidit, rotas aliquot secretas Desiderii ruinam expeditiorem facilioremque reddidisse. Pietate Carolum Pippino patri non concessisse fassus est, at 311 cum regno Langobardorum acquisito, haud sibi admodum placeret etiam quae promiserat retinere non insuave illi fuisse conjecit. Denique litteras a Carolo et Adriano de Desiderio [Col. 0276B] abjiciendo ultro citroque missas conjectura assecutus, minime ad nos pervenisse dolet. Hujusmodi autem conjecturis, quae illius animum in recensione epistolarum satis superque aperiunt, nihil promovet. Nam tertia ex iis tantum qua scriptis hinc inde litteris de negotio actum putat, historia nititur; cumque haec reperiatur integra apud Anastasium, conjecturae non indiget. Bis legatos cum litteris missos esse in Franciam discimus ex Adriani gestis. Primum postquam pontifex victis Desiderii artibus, per quas Francorum regnum dividere ac serere discordias inter pontificem et Francos vaferrime moliebatur, ditionem sanctae sedis Romamque ipsam irae illius obnoxias vidit: tum enim Urbe ad resistendum munita, »direxit suos missos marino itinere cum apostolicis litteris« nil aliud quaerens quam praesentem opem, suorum praedecessorum exemplo. Erat tunc Carolus bello Saxonico implicitus, quod Eginharti et Annalium testimonio coepit anno 772, Adriani primo, sub cujus finem legatio [Col. 0276C] ista adornatur. Praeterea Desiderius sibi metuens ab invicto illo rege, suos et ipse legatos miserat, se sanctae sedi omnia restituisse significans. In his rerum ambagibus Carolus Italicum bellum ea occasione intempestivum aversurus, simulque pontificis et Desiderii legatorum repugnantiam noscendi cupidus, Georgium episcopum, Wulfardum abbatem, et Alcuinum deliciosum legatos suos ad pontificem misit. Iisdem re plene cognita revertentibus Adrianus dedit socios »suos missos ad praefatum excellentissimum Francorum regem cum apostolicis admonitionum syllabis.« Binas hasce litteras extremo anno 772 et sequentis initio a pontifice datas esse discimus ex Adriani gestis.

XXIX. Fateor equidem me non assequi quomodo istae duae epistolae neque in Franciam venerint, neque in scriniis Lateranensibus remanserint. Si enim eo venissent, Carolus haud dubie illas ad se praecipue spectantes in codicem retulisset. Et si earum [Col. 0276D] exempla servata essent in archivo, Panvinius et postea Magdeburgenses inter alias epistolas recensuissent. Quidquid autem de hac re sit, pontifex primo impense oravit Francorum regem, »ut sicut ejus pater sanctae memoriae Pippinus, et ipse succurreret ac subveniret sanctae Dei Ecclesiae, et afflictae Romanorum seu exarchatus Ravennatium provinciae, atque plenarias beati Petri justitias, et ablatas civitates ab eodem Desiderio rege exigeret.« Deinde eadem urgens rogavit Carolum, »adjurans eum 312 fortiter, ut ea quae beato Petro cum genitore suo sanctae memoriae Pippino rege pollicitus est adimpleret, et redemptionem sanctae Dei Ecclesiae perficeret; sed universa quae ablata sunt a perfido Longobardorum rege, tam civitates quam reliquas justitias sine certamine reddere, beato Petro principi apostolorum faceret.« Summa hujus historiae omnino convenit cum iis quae Eginhartus aliique scriptores Franci enarrant. [Col. 0277A] Juvat ex monacho Engolismensi huc afferre nonnulla quae spectant ad extremum anni 772 et sequentis initia, quippe quae de uno tantum legato agunt, rationem reddunt marini itineris, et litteras silent: »Inde perrexit ad hiemandum in Theodonis villa. Ibi venit ad eum missus domni apostolici Adriani Petrus per mare usque Arelatum, et inde per terram, et invitavit gloriosum regem et Francos ejus pro divino servitio et justitia sancti Petri contra Desiderium regem et Longobardos. Et ideo maritime venit, quod Romanis clausae fuerant viae a Longobardis. Et praecelsus rex Carolus sumpto consilio una cum Francis quid ageret, promisit se auxilium Romanis praebiturum.« Totidem fere verbis cum varietate aliqua rem narrant saepe laudati Annales Francor. ad an. 773.

XXX. Longum esset posteriores chronologos et annalium scriptores hac de re loquentes in testimonium adducere. Illud certum mihi, atque exploratum [Col. 0277B] est, nulli unquam scriptorum veterum venisse in mentem, ut sanctissimo pontifici Adriano regique Carolo pietate conspicuo talem notam inureret. Quamobrem uterque vindicandus mihi erit contra nuperi annalistae opinionem, qua nescio an alia credibilior propinari poterat, ut Adriani epistolarum inversione vocaretur in dubium dominatio pontificum voluntate populorum coepta, magnisque aucta incrementis a regibus Francorum Pippino et Carolo. Exemplis planiora haec fient. Ex supra laudata epistola (55, al. 60) quam initio anni 776 certissime scriptam hic auctor temere distulit ad 780, praeter indicia illa minime dubia pontificii dominatus in Urbe, testimonium valde apertum suppetit Tusciae Langobardicae sancto Petro donatae a Carolo anno 774 cum primum Romam venit, et donationi patris sui instauratae propriam adjecit, majoremque ad validitatem posuit supra corpus beati Petri. Nam pontifex Clusini ducis invasiones querens in ea [Col. 0277C] provincia, unam ex Tusciae civitatibus appellat civitatem nostram Castelli Felicitatis. Hujusmodi autem donationem illusoriam iste esse contendit (an. 788), praepostere accipiens epistolam 89, al. 90, quasi Adrianus oret regem eo anno, nempe quartodecimo post donationem, ut 313 sibi per suos missos tradi faciat singulas Tusciae civitates. Falsitatem interpretationis detegent epistolae verba: »Missis vestris dirigere dignemini, ut nullo modo ad vos remeare audeant, nisi prius sub integritate civitates in partibus Beneventanis, sicut eas per vestram sacram oblationem beato Petro et nobis contulistis, in omnibus contradere valeant, et justitias de Populonio et Rosellis nobis facere sub integritate studeant.« Adrianus igitur civitatum, quas nuper donarat Carolus ante suum tertium ex Italia discessum, an. 787, necdum sibi traditae fuerant, possessionem inire cupit per regios missos, quorum item auxilio res, quae Populonii et Rosellarum possessioni integrae deerant, [Col. 0277D] obtinere optat. De caeteris autem Tusciae civitatibus haud similia quaerit; sed exemplo earum anno jam quartodecimo possessarum utitur, ut Beneventanae sibi tradantur eodem modo possidendae: »Sicut in partibus Tusciae civitates, id est Suana, Tuscana, Bitervo, et Balneo Regis, caeterasque civitates cum finibus et territoriis earum beato Petro offerentes condonastis, ita in eo modo civitates in partibus Beneventanis contradere nobis protinus faciatis.«

XXXI. Clarius id patet ex posterioribus litteris (92, al. 86), nam horum nihil ab iis missis factum esse ait, seque eo misisse duces suos una cum regiis aliis missis; sed vix civitates cum earum clavibus obtinuisse absque earum habitatoribus: »Nos quippe, prosequitur, in eorum libertate permanentes, sicut caeteras civitates in partibus Tusciae donis vestris regere et gubernare eos cupimus, omnem eorum habentes legem.« Itaque plenum pontificis dominium in Tusciae civitatibus, quae iterum in exemplum adducuntur, in dubium vertere mentiri [Col. 0278A] est. Perinde in sex Campaniae civitatibus dominatum esse pontificem, epistolae hujus codicis non docent. Ex litteris tantum (91, al. 88) quae datae videntur sub finem anni 788 discimus, principem earum Capuam sacramentum fidelitatis praestitisse pontifici, qui rem Carolo nuntiavit his verbis: Capuanos in confessione protectoris vestri beati Petri apostolorum principis jurare fecimus, in fide ejusdem Dei apostoli, et nostra, atque vestrae regalis potentiae.« Cujus rei testes sunt aliae litterae Adriani, quarum fragmentum refert Mabillonius ex authentico Dionysiano, in phylira (Supplem. ad Diplom. pag. 70). Etenim prae caeteris haec ibi narrat de Capuanis, »petentes nobis beatissimi Petri et nostri essent subjecti, sicut per donationem praecellentissimi domini regis agniti sunt;« quare consilium petit num sacramentum recipiat, necne? quod postmodum recepisse audivimus. Ex alio autem fragmento litterarum 314 Maginarii unius ex missis regiis [Col. 0278B] (Ibid., pag. 96). Beneventanae fidei levitatem agnoscimus, qui regiis ipsis missis insidias struere non dubitarunt, et »illas civitates quas sancto Petro, vel domno apostolico donastis, illis relax. . . nullo modo vestram jussionem complere volunt;« quae non multo ante praedictum sacramentum evenerant (ep. 90, al. 92). Quapropter civitatum istarum donationem aeque certam esse video atque earum Tusciae; at unam eamdemque subjectionem pontifici utrinque affirmare non ausim. Tuscia enim a Carolo subacta ab eoque omnino pendens, continuo post donationem a pontifice possessa fuit, nequidquam contra allatas epistolas nitente annalista. At de Campaniae civitatibus secus fuit: namque ii principes praesentem Carolum metuentes omnia sunt polliciti; post ejus discessum, non modo fefellerunt promissa, sed regios etiam missos insidiis petere ausi sunt. Carolo igitur donationem suam acerrime vindicanti apostolicae sedi turpem notam illusoris inurere est indignitas [Col. 0278C] non ferenda. De Adriano vero cujus consilia et pacta cum Carolo pro deturbando Desiderio e solio majorum deplorantur amissa, unum id dico, quod tanto pontifici insignem adeo injuriam conjectando tantum inferre fabulatoris est, non historici.

XXXII. Antequam recenseo ipsas epistolas ex quibus huc usque dicta planiora fient, de Sabinensi territorio quod certe integrum sancta sedes possedit ex Caroli liberalitate post alterum ejus adventum in Italiam, nonnihil subjiciam oportet. Etenim annalista, praeter litterarum inversionem, qua historiam subridicule persequitur, dilemma istud projicit in medium: »Aut Sabina non erat tunc temporis in ditione Romani pontificis, quia in ducatu Spoletano comprehendebatur, aut si a Romano ducatu pendebat, eo clarius appareret pontificem neque Romae, neque ejus ducatus dominum tum fuisse.« Sed argumenti utraque pars corruit; nam neque in Spoletano ducatu, neque in Romano id territorium in monumentis veterum occurrit. In gestis Zachariae apud Anastasium [Col. 0278D] narratur Trasamundum Spoleti ducem suos populos recuperasse, id est »Marsicanos, Forconinos, Balvenses, seu Pinnenses. Deinde ingressi per Sabinense territorium venerunt in Reatinam civitatem. Qui Reatini continuo et ipsi se subdiderunt.« Et infra regem Langobardorum reddidisse pontifici »Sabinense patrimonium, quod per annos prope triginta fuerat ablatum.« Ac Reatinos quidem Sabinensi territorio finitimos Spoletani juris esse patet ex gestis Steph. III, ubi agitur de Christophoro et Sergio Romam venientibus cum milite adversus pseudopapam Constantinum: »cum Reatinis, et 315 Furconinis, atque aliis Longobardis ducatus Spoletini.« Etsi distingui videantur in gestis Adriani sub primum adventum Caroli: »Spoletini, et Reatini, et aliquanti eorum utiles personae, antequam Desiderius et Longobardorum ejus exercitus ad Clausas pergerent, illi ad beatum Petrum confugium facientes praedicto sanctissimo Adriano papae sese [Col. 0279A] tradiderunt.« Luculentius autem separatur Sabinense territorium a ducatibus Romano, et Spoletino in nostro Codice. Adrianus antiquas donationes enumerans (ep. 59, al. 49): »In partibus, ait, Tusciae, Spoleto, seu Benevento, atque Corsica, simul et Savinensi patrimonio.« Et dignum notatu est, quod quemadmodum duo ducatus, Spoletanus et Beneventanus, et provincia Tusciae necnon insula Corsica, ubi sita erant patrimonia, memorantur, ita Savinense territorium nominatum esset, nisi et Patrimonium et territorium una eademque res fuisset, ad Sabinense quod attinet: ita ut ea dioecesis seu modica provincia, quae hodieque audit Sabina, inter Reatinos et Latium consistens, patrimonium seu territorium esset sanctae sedis hinc inde usurpatum, nec nisi a Carolo postliminio, ut ita dicam, revocatum.

XXXIII. Nil melius rem istam comprobat, quam litterarum hujus Codicis testimonium. Ac primo sic [Col. 0279B] profitetur Adrianus Carolo (ep. 71, al. 56): »Testem enim invoco Deum, quia nullorum fines irrationabiliter appeto, sed sicut ex antiquitus fuit, ipsum jam fatum patrimonium, et id in integro beato Petro concessistis, ita suscipere optamus.« Item (epist. 72, al. 76): »Poscentes direximus de Savinensi territorio, ut ea quae pro mercede animae vestrae, pariterque spiritalis filiae nostrae atque commatris, necnon vestrae nobilissimae prolis, beato Petro apostolorum principi in integro concessistis, adimplere per fidelissimos missos vestros, qui et causam ex parte examinaverunt, sicut et antiquitus fuit, contradere nobis jubeatis.« Hinc liquet patrimonii ac territorii Sabinensis nomen indifferens; nec peti plus quam possidebatur antiquitus. Captu tantum difficile videtur, quomodo concessio appelletur jus antiquum; at alia ex epistola id etiam patet (epist. 73, al. 78): »Justitiam, quam beatus Petrus apostolus protector vester ex ipso territorio habet, praesentaliter jam [Col. 0279C] fatus Maginarius missus vester vidit, tam per donationes imperiales, quam per ipsorum protervorum regum Langobardorum ipsum territorium cum masis sibi pertinentibus enucleatius designantes. Si vero perfidus Desiderius dudum rex non sub integritate, sed tantummodo masas nobis quantum reperiri potuit quas ex 316 antiquitus sancta Romana Ecclesia tenuit, ut nullus ex illis partibus Langobardorum ausus est resistere, quanto magis vestrae a Deo protectae regali potentiae in omnibus obedientes existentes jussa vestra adimplere debuerant? Nos quidem neque imperatoribus, neque regibus gratias agimus, nisi tantummodo vestrae triumphatorissimae excellentiae, quia noviter eum beato Petro apostolorum principi sub integritate condonastis.« Tantae igitur massae erant illius territorii, ut fere totum illud constituere viderentur patrimonium sancti Petri; Carolus vero omnes aliorum donationes instaurans, suaeque liberalitatis aliquid adjungens, totum id territorium sancto Petro et successoribus concessit.

[Col. 0279D] XXXIV. Quod adeo certum est, ut in dubium revocari omnino non possit, nam totalis ista concessio aliis in litteris (epist. 67, al. 69) quae jam allatas praeiverunt, conceptis verbis enuntiatur: »Multis, ait Adrianus, documentis, de vestris allatis muneribus Ecclesia beati Petri enituit, tam de civitatibus quam de diversis territoriis sub integritate eidem Dei apostolo a vobis offertis; et ideo poscentes vestram a Deo promotam regalem clementiam petimus, ut sicut a vestra praerectissima excellentia beato Petro nutritori vestro pro luminariorum concinnationibus atque alimoniis pauperum, Savinense territorium sub integritate concessum est, ita id tradere [Col. 0280A] integrum eidem Dei apostolo praesidiante vestro praecellentissimo annisu dignemini.« Unum deerat, ut data integra ejus patrimonii possessio ex Adriani epistolis disceretur; at (praeterquam quod perpetuum silentium sequens datae ejus possessionis nos admonet) Carolus has collegit anno 791, et Adrianus usque ad 795 superstes fuit. Idcirco finiti hujus negotii epistola nequidquam quaeritur. In diplomate autem Lodovici Pii puram putam Caroli patris sui donationem recenseri comperio juxta Codicis hujusce sententiam; quare et Sabinensis territorii causam fuisse absolutam nullus dubito. Ait enim: »Eodem modo territorium Sabinense sicut a genitore nostro Carolo imp. beato Petro ap. per donationis scriptum concessum est sub integritate; quemadmodum ab Itherio et Magenario abbatibus missis illius inter idem territorium Sabinense atque Reatinum definitum est.« Cum vero ista aliaque multa ex subjectis epistolis planiora sint futura (namque aliud non est [Col. 0280B] Ludovicianum diploma, quam veteris dominii maximique quod habuit incrementi per Pippini et Caroli donationes compendiaria repetitio) spectari nunc oportet singillatim epistolas Adriani, queis veluti certissimis monumentis ditiones fere omnes apostolicae sedis inhaerent.





LI. 317 ITEM ADRIANI PAPAE EPISTOLA AD DOMNUM CAROLUM REGEM, PER GAUSFRIDUM [a 1Kb] ABBATEM DIRECTA, In qua continetur de victoria ipsius praedicti regis, et de episcopis Pisano et Lucano, ut ad proprias sedes atque ecclesias pro sua pietate remeare concederet [b 1Kb] .
(An. Dom. 774, Cod. Car. LV, chron. 50.)

[Col. 0280C] ARGUMENTUM.---Postquam Carolus Roma discesserat redieratque in castra prope Ticinum haud dum expugnatam, Gausfridus Pisanus inde profectus in patriam, decidit in Allonis ducis Lucensis insidias, quas evasurus Romam fugit, retulitque pontifici victorias Caroli. Eumdem pontifex cum suo misso Anastasio ad regem remittit; cui gratulatur victorias. Istas se cum clero, monachis et universo populo assidue implorare precibus affirmat a die ejus discessus Roma. Orat ut Pisarum, Lucae ac Regii episcopos ad eorum sedes reverti permittat.

Domno [c 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

Reversus a vestris a Deo dilectis regalibus vestigiis praesens Gausfridus habitator civitatis Pisanae, nostrisque praesentatus obtutibus, retulit nobis de immensis victoriis quas vobis omnipotens et redemptor [Col. 0280D] noster Dominus Deus, per intercessiones beati Petri, principis apostolorum, concedere dignatus est. sed et de vestra prosperitate nos certos in omnibus reddidit. Quo audito, vehementi exsultationis laetitia noster in Domino ovans relevatus est animus; et protinus extensis palmis ad aethera Regi regum et Domino dominantium opimas laudes retulimus, enixius deprecantes ineffabilem ejus divinam clementiam, ut et corporis sospitatem et animae salutem vobis tribuat, et multipliciter de hostibus victorias [Col. 0281A] tribuat, omnesque barbaras nationes vestris substernat vestigiis.

318 Et certe, crede nobis, magne Christianissime rex, bone praecellentissime fili, maximam habeto fiduciam, quia dum tu fideli studio in amore ipsius principis apostolorum secundum tuam promissionem permanseris, et cuncta eidem Dei apostolo adimplere studueris, et salus tibi et immensa victoria ab omnipotenti Deo tribuetur indesinenter; et quidem nos Deum proferimus testem cui omnium cordium occulta reserata existunt, ab illo tempore, die [a 1Kb] quo ab hac Romana urbe in illas partes profecti estis, quotidie momentaneis etiam atque singulis horis, omnes nostri sacerdotes, seu etiam religiosi Dei famuli, monachi, per universa nostra monasteria, simulque [Col. 0281B] et reliquus populus tam per titulos quam per diaconos [b 1Kb] trecentos Kyrie eleison [c 2Kb] extensis vocibus pro vobis Deo nostro ad clamandum non cessant, flexisque genibus eumdem misericordissimum Dominum Deum nostrum exorantes, ut et veniam delictorum vobis, et maximam prosperitatis laetitiam, etiam et copiosas victorias vobis multipliciter e coelo concedat.

319 Ipse retulit nobis siquidem Gausfridus, dum a vobis absolutus reversus est, voluit eum interficere [d 1Kb] Allo dux; unde dum vellet ipse Gausfredus ad vestra denuo reverti vestigia, posuit exploratores, [Col. 0282A] atque insidiatores in itinere qui eum interficerent. Quo cognito, apud nos refugium fecit [e 2Kb] , et dum se petisset ad vestra absolvi vestigia, dum jam aderat, tum habuimus Anastasium nostrum missum ad vestram excellentiam dirigendum, eum ad vestram praesentiam cum ipso nostro misso absolvimus; quem petimus, ut pro amore beati Petri, et nostra postulatione benigne suscipere, et protectionis atque favoris vestri opem illi impertiri dignemini, deprecantes et hoc ut massas illas [Forte, mansos illos], quas ei concessistis, per vestram auctoritatis largitatem possideat. Sed et hoc nimis quaesumus atque postulamus benignitatem tuam, ut episcopos illos, id est civitatis Pisanae, seu Lucanae Regii [Lamb., et Regii], ad proprias sedes, atque ecclesias, et plebes [Col. 0282B] eis commissas absolvere jubeatis reverti, quia ita, bone rex, excellentissime fili, animae tuae expedit ut ipsi episcopi propriis sedibus restituantur, omnesque Dei Ecclesiae suis praesulibus ornatae consistant, et cunctus Dei populus in magna laetitia vestris felicissimis temporibus degere valeat, vobisque hoc respiciat ad aeternam mercedem. Nos itaque firmi in vestra charitate permanentes, 320 ideo ea quae pertinere cognoscimus ad salutem animae tuae, fiducialiter vos satagimus deprecari, ut Deus noster omnipotens vestris semper placatus existat piis operibus, et copiosam vobis ex hoc in praesenti et [Col. 0283A] futura vita tribuat remunerationem. Incolumem excellentiam vestram gratia superna custodiat.





LII. ITEM EPISTOLA EJUSDEM PAPAE AD DOMNUM CAROLUM REGEM DIRECTA, In qua continetur de protervia Leonis archiepiscopi Ravennatium civitatis [a 1Kb] .
(An. Dom. 774, Cod. Car. LIV, chron. 51.)

ARGUMENTUM.---Confecto Italico bello Carolus in Franciam reversus erat, quo pontifex audiit missos Leonis archiep. Ravennatis directos esse sibi adversandi causa. Nam illico post regis discessum Ticino invaserat Faventiam, Forumpopuli, Forumlivii, Caesinas, Bobbium, Comiaclum, ducatum Ferrariae, seu Imulas, atque Bononias, sibi aiens donatas a Carolo cum Pentapoli. Pentapolenses a servitio sancti Petri avelli non potuisse, at in [Col. 0283B] Aemilia archiepiscopum pontificis actoribus ejectis suos posuisse. Stephani II exemplo jus tuetur apostolicae sedis. Anastasium cubicularium missum suum legat plura coram nuntiaturum. Archiepiscopum ad officium revocari oportere, ne pejor conditio sit sanctae sedis post exactos Langobardos, quam antea fuerit; Anastasium cum prospero nuntio, et effectu causae remitti orat.

Domno [b 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa [c 1Kb] .

Pervenit ad nos eo quod protervus et nimis arrogans Leo 321 archiepiscopus Ravennatium civitatis suos ad vestram excellentissimam benignitatem ad contrarietatem nostram falsa suggerendo, direxit missos; etenim, praecellentissime magne rex, postquam [Col. 0283C] vestra excellentia a civitate Papia [d 1Kb] in partes Franciae remeavit, ex tunc tyrannico atque procacissimo intuitu rebellis beato Petro et nobis exstitit, et in sua potestate diversas civitates Aemyliae detinere videtur, scilicet Faventiam, Forum populi, Forum Livii, Cesinas, Bobium, Comiadum, ducatum Ferrariae, seu Imolas atque Bononias, asserens quod a vestra excellentia ipsae civitates una cum universa Pentapoli illi fuissent concessae, et continuo direxit Theophylactum missum suum per universam Pentapolim hoc ipsum denuntians, cupiens eosdem Pentapolenses a nostro servitio separare; sed ipsi nullo modo se illi humiliare inclinati sunt, nec a servitio [Col. 0284A] beati Petri et nostro recedere maluerunt, magis autem firmi in nostris apostolicis mandatis [e 1Kb] , quemadmodum exstiterunt sub nostro praedecessore, domno Stephano papa, cui sanctae recordationis genitor tuus simulque et praeclara excellentia tua ipsum exarchatum sub jure beati Petri permanendum tradidit, in omnibus firmiter permanere noscuntur [f 1Kb] .

Nam praenominatas civitates, ut dictum est, Aemyliae ipse nefarius archiepiscopus in sua potestate detinens, ibidem actores quos voluit constituit, et nostros quos ibidem ordinavimus projicere visus est. Sed et cunctas actiones infra civitatem Ravennatium ipse ordinavit, et ecce, quod nunquam speravimus, in magnam humilitatem sancta spiritalis mater tua, Romana Ecclesia venisse dignoscitur, et [Col. 0284B] nos etiam in nimiam deminorationem atque despecti esse videmur, dum ea quae potestative temporibus 322 Langobardorum detinentes ordinare ac disponere videbamur, nunc temporibus vestris a nostra potestate impii atque perversi, qui vestri nostrique existunt aemuli, auferre conantur, et ecce improperatur nobis a plurimis nostris inimicis, exprobrantes nos et dicentes: Quid vobis profuit, quod Langobardorum gens est abolita et regno Francorum subjugata? et ecce jam nihil de his quae promissa sunt adimpletum est; insuper et ea quae antea beato Petro concessa sunt a sanctae recordationis domno Pippino rege, nunc ablata esse noscuntur; etenim illud quod antefatus nefandissimus archiepiscopus asserit proponens occasionem, in ea potestate sibi [Col. 0284C] exarchatum Ravennatium quam Sergius archiepiscopus habuit, tribui, nos, excellentissime fili, quemadmodum tempore domni Stephani papae, qui illuc in Franciam profectus est, cui et ipse exarchatus traditus est, ita et nostris temporibus eum sub nostra potestate disponere atque ordinare volumus, et omnes in hoc cognoscere possunt, qualem potestatem ejus beatitudo [Lamb., Gent., Ter-beatitudo], in eamdem Ravennatium urbem et cunctum exarchatum habuit, qui etiam archiepiscopum Sergium exinde abstulit, dum contra ejus voluntatem agere spiritu superbiae nitebatur [g 2Kb] .

[Col. 0285A] Etenim ipse noster praedecessor cunctas actiones ejusdem exarchatus ad peragendum distribuebat, et omnes actores ab hac Romana urbe praecepta earumdem actionum accipiebant. Nam et judices ad faciendas justitias omnibus vim patientibus in eadem Ravennatium urbe residentes ab hac Romana urbe direxit, Philippum videlicet illo in tempore presbyterum, simulque et Eustachium 323 quondam ducem, et ut plenius de hoc satisfacere Christianissima excellentia vestra potest, dignetur advocare praedictum Philippum episcopum, eoque de hujusmodi re inquisito, certissime veritatem agnoscere potestis, quia omnia ita sunt quemadmodum innotuimus, et non tibi placeat, bone et excellentissime fili, ut in tantum despectum atque humilitatis deminorationem [Col. 0285B] sancta Dei Ecclesia Romana, spiritalis mater tua, quae caput est omnium Ecclesiarum Dei, veniat, sed magis peto te coram Deo omnipotente ut ita disponere jubeas, eumdemque archiepiscopum sub nostra potestate contradere digneris, ut a nobis cunctus exarchatus disponatur [a 1Kb] , sicut saepe fatus domnus Stephanus, beatissimus papa, temporibus sanctae memoriae genitoris vestri domni Pippini disponere visus est, quatenus vestris felicissimis temporibus ipsa sancta universalis Dei Ecclesia exaltata permaneat, et ex hoc in praesenti vita suffragiis apostolorum beati Petri et Pauli regni gubernacula longo senio cum immensis victoriis possidere, etiam et in futura beatitudine coelestia regna adipisci mereamini. [Col. 0285C] Ecce enim magnopere direximus ad vestra regalia vestigia praesentem Anastasium, fidelissimum nostrum cubicularium [b 1Kb] , cui et in ore posuimus quae nostra vice vestrae excellentiae enarrare debeat, quem in omnibus vobis commendantes cuncta illi credere, et ad nos cum prospero nuntio et effectu causae absolvere jubeatis. Incolumem excellentiam vestram gratia superna custodiat.





LIII. 324 ITEM EPISTOLA EJUSDEM PAPAE AD DOMNUM CAROLUM REGEM DIRECTA, PER ANDREAM ET ANASTASIUM, Pro justitia sanctae Dei Ecclesiae, et de Leone archiepiscopo, qui ad jam praefatum dominum regem properavit [c 1Kb] .
(An. Dom. 775, Cod. Car. LIII, Chron. 52.)
[Col. 0286A]

ARGUMENTUM.---Reversi ab aula missi apostolici Andreas episcopus et Anastasius cubicularius Caroli constantiam in promissis adimplendis testantur. Pontifex laetatur et gratias agit; rogat nihilominus, ut quantocius donationem suam adimpleat, ut beatus Petrus, qui ei Langobardorum regnum subjecit, victorias etiam concedat contra barbaras nationes. Leonem archiep. eumdem Carolum adiisse, quod regiis ex litteris audierat, non improbat; at se inscio, qui suum missum cum eo [Col. 0286B] conjunxisset, profectum esse non laudat.

Domno [d 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

Revertentes ad nos missi nostri quos ad vestram a Deo illustratam praecellentiam nuper visi sumus direxisse, scilicet Andreas reverendissimus frater noster episcopus et Anastasius cubilarius [e 1Kb] , detulerunt nobis honorandos atque mellifluos benignissimae Christianitatis vestrae apices, quorum series, dum nostris recitaretur auribus, liquido cuncta in eis annexa didicimus, sed et ipsi praefati vestri missi indeminute nobis omnia quae illis a vobis injuncta sunt detulerunt, plenissime asserentes de vestra benevola puritate et magna cordis constantia, quam erga beatum [Col. 0286C] Petrum, principem apostolorum et nostram mediocritatem secundum vestram 325 promissionem habere videmini, pro quo nimio repleti gaudio, illico extensis palmis ad aethera, omnium creatori Domini Deo nostro immensas tulimus grates, impensius pro vestra prosperitate ejus divinam exorantes clementiam ut confirmet idem Dominus Deus noster hoc ipsum in vestro florigero pectore, quatenus velociorem atque copiosum fructum sancta spiritalis mater vestra, Romana nostra Ecclesia, caput omnium Ecclesiarum Dei [f 2Kb] , de vestra consequatur promissione.

[Col. 0287A] Sed, bone dulcissime atque praecellentissime fili, domine mi, a Deo institute magne rex, deprecor et obnixe peto, tanquam praesentaliter coram tuis assistens obtutibus, cum magna fiducia, ut velociter ea quae beato Petro pro magna animae tuae mercede et a Deo protecti regni vestri stabilitate, beato apostolorum principi Petro, coelorum regni clavigero, per tuam donationem offerenda spopondisti, adimplere jubeas, quatenus idem princeps apostolorum multo amplius tibi protector et auxiliator apud divinae majestatis potentiam existat; plenissime enim satisfactus es, praecellentissime regum, qualis fortissimus ac validus ipse janitor regni coelorum, beatus Petrus, tuae exstitit excellentiae adjutor, et quomodo ejus sacris interventionibus omnipotens Dominus [Col. 0287B] Deus noster, victoriam tibi tribuit regnumque Langobardorum tuae tradere jussit potestatis ditioni, et in antea magnam habeto fiduciam, quia ejus suffragiis circumvallatus, tuis regalibus vestigiis caeteras barbaras nationes omnipotens Dominus substernet [a 1Kb] : quia nos omnino satisfacti sumus et magnam 326 habemus fiduciam in vestri cordis constantia celeriter vos omnia perficere, quae eidem apostolo apostolorumque principi spopondistis; optime enim cognoscimus qualis firmitas et integritatis stabilitas inter nos, Deo auspice, in apostolica aula corroborata est [b 1Kb] , et scimus cui credidimus, et certi sumus.

De eo vero quod innotuistis ad vos properasse Leonem archiepiscopum, nos quippe, ut testatur Veritas, libentissime acceptamus eos qui ad vestra regalia [Col. 0287C] accelerant vestigia; quoniam una dilectio, una charitas, eademque puritatis affectio inter nos consistit; et si praefatus archiepiscopus nobis direxisset ad vestri se praesentiam velle proficisci, gratuito animo nostrum missum cum eo direxissemus [c 1Kb] . Itaque praesens vester missus aliam nobis obtulit praecellentiae vestrae epistolam, cujus confertam paginam [Col. 0288A] discentes, valde noster laetatus est animus in vestrae mentis benigno proposito [d 1Kb] , redemptorem nostrum multipliciter deprecantes, ut longo ac prospero senio, cum magna de hostibus victoria, coelestis regni gubernacula, pariter cum excellentissima et a Deo protecta filia nostra benignissima et vere Christianissima regina, fidelissimaque amatrice beati Petri, dulcissima vero vestra conjuge atque amantissimis natis vos perfrui annuat, tribuens vobis et coelestis regni cum sanctis perenniter possidenda gaudia. Incolumem excellentiam vestram gratia superna custodiat.





LIV. 327 ITEM EPISTOLA EJUSDEM PAPAE AD DOMNUM CAROLUM REGEM DIRECTA, In qua continentur uberrimae benedictiones pro exaltatione sanctae Dei Ecclesiae, et de epistola Joannis patriarchae Gradensis [e 1Kb] .
(An. Dom. 775, Cod. Car. LII, chron. 53.)
[Col. 0288B]

ARGUMENTUM.---Diu exspectatis regiis missis cum regiae domus prosperis nuntiis, tandem ipse scribit. Cum praecipue litteras a Joanne patriarcha Gradensi acceperit die 27 Octobris, quas ei transmittit, eas vero se accepisse ait resignatas a Leone archiep. ut Arichim ducem Beneventanum, caeterosque suos et Caroli aemulos earum sententiam edoceret. Etenim post reditum ex Francia dominabatur in Aemilia, nullumque ad sanctam sedem diplomata petiturum accedere permittebat, actoribus etiam sanctae sedis expulsis et Bononiam praesertim atque Imolam sibi concessas jactans a Carolo.

Domno [f 1Kb] excellentissimo filio Carolo, regi Francorum [Col. 0288C] et Langobardorum, atque patricio Romanorum, Adrianus papa.

Dum tanta amoris dilectio et firma charitatis integritas, inter nos Deo auspice corroborata existit, magnum nobis imminet fervoris desiderium de vestra immensa prosperitatis laetitia certos effici. Quapropter paterno sinceritatis affectu vestram a Deo [Col. 0289A] protectam excellentiam ter et in domno plurimum osculantes, quaesumus ut nos clarius de vestra sospitatis integritate atque praecellentissimae filiae nostrae, a Deo illustratae magnae reginae dulcissimae filiae nostrae, nec non et excellentissimorum filiorum [a 2Kb] , nos laetos quantocius efficere studeatis in eo quod exspectantes 328 usque fuimus vestros suscipere missos, sed nondum ad nos pervenerunt [b 1Kb] , et ob hoc maxima nos dilectionis affectio cogit sinceram cordis nostri puritatem vestro regali culmini enucleanter proferre, dum nimirum vestra salus nostra est laetitia, et prosperitatis vestrae commoditas nostra est exsultatio. Itaque innotescimus excellentiae tuae, suscepisse nos epistolam directam nobis a Joanne patriarcha Gradense; vicesima septima enim die Octobris [Col. 0289B] mensis ipsa ad nos pervenit epistola, et protinus nec potum nec cibum sumpsimus neque nos, neque hujus scriptor nostrae apostolicae relationis, sed eadem hora eodemque momento ipsam antefati patriarchae epistolam cum his nostris apostolicis syllabis vobis transmisimus. Itaque valde tristes effecti sumus, quoniam asifoniatas [Lamb., siphoniatas] bullas ejusdem epistolae reperimus [c 1Kb] , a Leone archiepiscopo, primitus relecta nobis directa est, et in hoc comprobare potest excellentissima Christianitas vestra qualis est fraudulenta fides ipsius Leonis archiepiscopi; quia non pro alio praesumpsit eamdem epistolam primitus reserare ac relegere, nisi ut omnia quae ibi ascripta sunt ut certe omnibus manifestum est, annuntiaret tam Arghiso duci Beneventano quam reliquis [Col. 0289C] nostris vestrisque inimicis [d 1Kb] ; et dubium non est cuncta 329 jam praefatis aemulis ab eodem archiepiscopo esse annuntiata, nos quidem, veritate testante, coram Deo dicimus puriter et fideliter in vestro permanentes [Col. 0290A] amore, juxta quod inter nos praesentaliter in aula apostolica confirmatum est [e 1Kb] , ea quae ad nos perveniunt de praesenti, cum magna cautela vobis studemus denuntiare, quia post Deum et beatum Petrum alibi nostra spes et fiducia non est nisi in vestra a Deo protecta excellentia; tu enim, dulcissime magne a Deo illustrate rex, noster cum Deo defensor et protector existis, quia per te sancta Dei Ecclesia spiritalis mater tua exaltata magno exsultat gaudio, confidentes cuncta a vobis beato Petro permissa velociter effectui mancipanda.

Sed Deus omnipotens, in cujus manu omnia mundi regna consistunt, sua vos multipliciter foveat gratia, et beatorum apostolorum principum Petri ac Pauli intercessionibus longo ac prospero senio regni [Col. 0290B] gubernacula possidere, et pariter cum excellentissima filia nostra regina et amantissimis natis gaudere, et coelestia praemiorum cum sanctis perenniter vos faciat adipisci regna. Incolumem excellentiam vestram gratia superna custodiat.


EMBOLUM. De Leone archiepiscopo [f 1Kb] .

Etenim innotescimus excellentissimae Christianitati vestrae, eo quod, quando a vestra regali vestigio reversus est Leo antefatus archiepiscopus, in magnam superbiam tyrannicam elationem pervenit, et nullo modo sicut antea nostris apostolicis obtemperare inclinatus est mandatis, et nullum ex Ravennatibus, vel Aemilia pro accipiendis praeceptis de diversis actionibus 330 ad nos venire permisit, ita eis indignatus [Col. 0290C] comminatus est dicens, quod si quis ex eis ad nos venire praesumpsisset, non potuisset venire. Nam Pentapolenses omnes obedientes existentes in nostro apostolico servitio, ad nos proni, sicut tempore praedecessoris [Col. 0291A] nostri Domini Stephani papae, properaverunt, et praecepta de singulis eorum civitatibus more solito acceperunt. De reliquis vero civitatibus Aemiliae, simulque et Gabello, qui a nobis ibidem ordinati sunt, ab eo exinde projecti sunt et alios ex eis in vinculis detinet. At vero de civitatibus Imulensi seu Bononiensi ita profanizat dicens quod vestra excellentia ipsas civitates minime beato Petro et nobis concessit, sed sibi ipse archiepiscopus a vobis fuisse concessas ac traditas asserit sub sua potestate permanendas. Unde nullum hominem ex eisdem civitatibus ad nos venire permisit, sed ipse ibidem actores quos voluit sine nostra auctoritate ordinavit et in sua eos detinet potestate; et non tibi placeat, excellentissime fili, ut tanto despectui hanc apostolicam [Col. 0291B] habeat sedem, non reputans de sua promissione, quam beato Petro et ejus vicariis jurejurando adhibuit, sed sicut transgressor mandatorum Dei in perjurii reatus incidit; etenim nos firmiter credimus et magnam habemus fiduciam, quod omnia quae beato Petro per vestram donationem offerenda promisistis, adimplere pro magni regni vestri stabilitate et aeterna vobis conferenda retributione studeatis.





LV. 331 ITEM EPISTOLA EJUSDEM PAPAE AD DOMNUM REGEM CAROLUM DIRECTA, In qua continentur gratiarum actiones pro exaltione sanctae Dei Ecclesiae, et de missis domini regis, qui autumni tempore Romam venire debuerunt [a 1Kb] .
(An. Dom. 775, Cod. Car. LI, chron. 54.)

[Col. 0291C] ARGUMENTUM.---Nuntiasse sibi Andream episc. missum suum autumno affuturos missos a Carolo, qui donationem suam per eosdem explesset; se per totum Novembrem exspectasse, misisse tandem sciscitatum Ticinenses judices, qui in praesens regios missos venturos negarunt; propterea se mittere eumdem Andream episc. et Pardum egumenum cum instructione eorum quae coram referant. Orat ut quae cum Pippino patre promisit et postea ipsemet suis manibus confirmavit sancto Petro perficiat. De Leone archiep. eadem fere nuntiat, quae in superiori; addit, Dominicum sibi a Carolo commendatum, et ab se Gabeli comitem constitutum, a Leone non modo prohibitum fungi [Col. 0292A] suo munere, sed vinctum duci jussum Ravennam ubi sub custodia eum tenet.

Domno [b 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

Dum in tanta securitatis laetitia spiritalis mater vestra sancta Dei catholica et apostolica Romana Ecclesia consistens exsultat, ob hoc opinatissima nominis vestri memoria in universo orbe terrarum dilatata atque laudabiliter permanet divulgata, etiam ab apostolica aula [c 1Kb] ob vestrorum veniam delictorum sedulo a nobis et cunctis Dei sacerdotibus orationum vota et sacrificiorum 332 hostiae divinae offeruntur majestati. Itaque praecellentissime fili, recordari credimus a Deo protectam Christianitatem vestram nobis [Col. 0292B] direxisse in responsis per Andream, reverendissimum et sanctissimum fratrem nostrum episcopum, quod hoc autumni tempore vestros ad nostri praesentiam studeretis dirigere missos, qui nobis omnia secundum vestram promissionem contradere deberent [d 1Kb] , et exspectantes fuimus usque hactenus per totum Septembrem, et Octobrem, et praesentem Novembrem mensem [e 1Kb] , ipsos vestros suscipere missos, et de vestra sospitate per eos agnoscere; et dum minime ad nos advenissent, direximus nostras apostolicas litteras usque Papiam, ad judices illos quos ibidem constituere visi estis [f 1Kb] , ut nobis significare deberent de adventu eorumdem vestrorum missorum, qui ita nobis direxerunt in responsis, nequaquam ad nos vestros nunc esse profecturos missos. Unde magnum desiderium [Col. 0292C] nostro imminet cordi et interea mentis nostrae viscera in vestro ardentius fervescunt amore; idcirco cupientes de vestra prosperitate certos laetosque effici, magnopere studuimus praesentes nostros missos, scilicet antefatum Andream, sanctissimum fratrem nostrum episcopum, et Pardum Deo amabilem, dilectum filium nostrum egumenum, ad vestra regalia transmittere vestigia [g 1Kb] visitantes et salutantes per eos tam praecellentissimam Christianitatem vestram, quamque 333 excellentissimam filiam nostram amantissimam conjugem vestram, a Deo illustratam [Col. 0293A] reginam, et dulcissimos ac nobilissimos natos vestros, praedictis quidem nostris missis cuncta in ore subtilius posuimus, eosque diligenter informavimus, quae de singulis causis vestrae a Deo protectae excellentiae nostra vice enarrare debeant, eosque benigne atque hilari vultu a vobis suscipi petimus, eorumque sermonibus quos nostra vice protulerint credere, et aurem benignitatis vestrae accommodare, cunctaque perficere et adimplere dignemini, quae sanctae memoriae genitor vester, domnus Pippinus rex beato Petro una vobiscum pollicitus, et postmodum tu ipse, a Deo institute magne rex, dum ad limina apostolorum profectus es, ea ipsa spondens confirmasti, eidemque Dei apostolo praesentialiter manibus tuis eamdem obtulisti promissionem [a 2Kb] . Nos [Col. 0293B] enim magnam fiduciam habemus in vestri cordis firma constantia, et certi sumus omnino de benigno mentis vestrae proposito.

Unde et copiosum a vobis suscipere praestolamur fructum, ut sicut coepisti bonum opus perficias, tuisque temporibus sancta Dei Ecclesia multo amplius exaltata permaneat; quatenus omnipotens Dominus, intercedente beato Petro principe apostolorum, dignam vobis remunerationem tribuat, et in coelestibus regnis cum sanctis et electis post hujus vitae longaevitatem perenniter exaltandos vos recipiat; per te enim, bone victoriosissime rex, praefata sancta universalis Dei Ecclesia, de inimicorum impugnationibus erepta, magno, ut dictum est, triumphat gaudio, et orthodoxa Christianorum fides, vestro praesidio 334 [Col. 0293C] in pristino venerationis statu permanet immutilata. Pro quo obnixe quaesumus, ut de vestra prosperitate nos quantocius certos reddere jubeatis, quia vestra salus nostra est securitas, et vestra laetitia nostrum esse comprobatur gaudium. Unde firmi in vestro amore et dilectionis charitate permanentes incessanter divinam deprecamur clementiam, ut sua vos gratia multipliciter tueatur, tribuens praecellentiae [Col. 0294A] vestrae, atque excellentissimae filiae nostrae reginae, et amantissimis natis vestris, longaevis ac prosperis temporibus regni gubernacula possidenda, vestrisque vestigiis cunctas barbaras nationes prosternat, dilatans multipliciter terminos regni vestri, etiam et coelestis regni gaudiis vos faciat esse participes. Incolumem excellentiam vestram gratia superna custodiat.


[b 1Kb] EMBOLUM DE PROTERVIA LEONIS ARCHIEPISCOPI.

Et hoc vestrae a Deo protectae excellentiae innotescimus, eo quod postquam a vobis reversus est Leo archiepiscopus [c 1Kb] in nimiam superbiam elevatus, nullo modo nostris praeceptionibus sicut antea obedire voluit, sed brachio forti usque hactenus in sua potestate detinere videtur Imolam atque Bononiam, dicens [Col. 0294B] quod easdem civitates nullo modo beato Petro neque nobis concessistis, nisi tantummodo eidem Leoni archiepiscopo. Unde dirigentes ibidem nostrum missum, id est Gregorium sacellarium, qui judices earumdem civitatum ad nos deferre deberet, et sacramenta in fide beati Petri et nostra, atque excellentiae vestrae a cuncto earum populo susciperet, sed nequaquam idem archiepiscopus eumdem nostrum sacellarium illuc ire permisit; nam 335 et Dominicum, quem nobis in Ecclesia beati Petri tradidistis atque commendastis, comitem constituimus in quamdam brevissimam civitatem Gabellensem, praeceptum ejusdem civitatis illi tribuentes, sed minime illum permisit ipsum actum agere, sed dirigens exercitum, vinctum eum Ravennam deduxit et sub [Col. 0294C] custodia habuit. Nam et de aliis civitatibus Aemiliae, id est, Faventia, ducatu Ferrariae, Comiado, et Foro Livii, et Foro Populi, Caesnia et Bobio, seu tribunatu decimo [d 1Kb] , nullum hominem exinde ad nos pro suscipiendis praeceptis actionum advenire permisit, nam illi omnes parati erant ad nos conjungere.

De reliquis vero civitatibus utrarumque Pentapoleos ab Arimino usque Eugubium [e 1Kb] omnes more [Col. 0295A] solito ad nostri advenerunt praesentiam, et praecepta actionum de ipsis civitatibus a nobis susceperunt, et in nostro servitio atque obedientia fideliter cuncti permanent, nisi solummodo ipse archiepiscopus in sua ferocitatis superbia existit; sed petimus te coram Deo vivo, praecellentissime fili, ut nullo modo hoc tibi placeat, ut ea quae sanctae memoriae genitor tuus et tu ipse beato Petro concessistis atque obtulistis, quod absit, temporibus vestris auferantur, et Ecclesia beati Petri per malignos homines qui iniqua immittunt humilietur, sed magis semper per vos exaltata permaneat.





LVI. 336 ITEM EPISTOLA EJUSDEM PAPAE AD DOMNUM [CAROLUM] REGEM DIRECTA, In qua continetur de transitu Constantini imperatoris, et de Reginaldo duce Clusinae, praefatus papa postulans ut ipsum [ducatum] actum domnus rex et habere non permitteret, eo quod multa mala in castello Felicitatis indesinenter agere non desistebat [a 1Kb] .
(An. Dom. 776, Cod. Car. LX, chron. 55.)
[Col. 0295B]

ARGUMENTUM.---Se nuntiis praecurrentibus accepisse Copronymum esse mortuum, at rem incertam nuntiare noluisse; nunc Stephani episc. Neapolitani litteras adnectere acceptas die 7. Februarii praesentis. Reginaldum olim castaldum Castelli Felicitatis, nunc ducem Clusinum multa damna Ecclesiae inferre, et nuper cum copiis se contulisse ad eamdem civitatem Castelli ditionis sanctae sedis, et sustulisse castellanos. Eum orat ut ducem ex Tuscia amoveat, tanquam sibi et Ecclesiae damnosum.

Domno [b 1Kb] excellentissimo filio Carolo, regi Francorum et Langobardorum, atque patricio Romanorum, [Col. 0295C] Adrianus papa.

Excellentissimae et a Deo protectae Christianitati vestrae his nostris apostolicis innotescimus apicibus pervenisse ad nos, nuntiis praecurrentibus, quod Constantinus imperator divina evocatione de hac subtractus [Col. 0296A] esset luce, sed quia certum non didiceramus, hac de re vestrae a Deo protectae excellentiae indicare distulimus. Nunc vero suggessit nobis sanctissimus ac reverendissimus frater noster Stephanus, Neapolitanae urbis episcopus, per has syllabas ea ipsa nobis intimare, quas et septima die praesentis Februarii mensis suscipientes easque peragrantes confestim vestro regali culmini significare maturavimus, et pro magna 337 sublimitatis vestrae satisfactione eosdem affatus infra haec nostra scripta vobis directa posuimus [c 1Kb] .

Interea et hoc vestrae praecellentiae, dulcissime et amantissime fili [d 1Kb] , dirigimus de perfido illo et seminatore zizaniorum, atque instigatore humani generis aemulo Raginaldo, dudum in Castello Felicitatis [Col. 0296B] castaldio [e 1Kb] , qui nunc in Clusina civitate dux esse videtur [f 1Kb] eo quod plurima mala per suas iniquas summissiones, spiritali matri vestrae, sanctae Dei Ecclesiae et nobis ingerere non desinit, dum omnino ea quae beato Petro principi apostolorum a vestra excellentia pro animae vestrae mercede oblata sunt, per suum iniquum argumentum abstollere anhelat et in suo proprio servitio ea habere desiderat; unde et per semetipsum cum exercitu in eamdem civitatem nostram Castelli Felicitatis [g 1Kb] properans; eosdem castellanos abstulit, et nequaquam credimus, benignissime fili et Christianissime rex, quod pro praedicti Raginaldi ducis exaltatione mutationem fecisset 338 vestra a Deo corroborata regalitas [h 1Kb] una cum excellentissima filia nostra regina atque dulcissimis [Col. 0296C] natis vestris, vel cuncto a Deo instituto Francorum exercitu, nisi pro sustentatione amatricis vestrae sanctae Dei Ecclesiae, ut in vestro benigno certamine perenniter permanens eniteret.

Idcirco poscimus et nimis supplicando insistimus [Col. 0297A] vestram a Deo illustratam potentiam, ut, ob amorem beati Petri apostoli, nullo modo praenominatum Raginaldum ibidem in Tusciae partibus esse permittatis. Sed neque illum ei agere cedatis [concedatis], et non vobis hoc durum pareat, pro dilectione qua in invicem compaginati sumus, fiducialiter hoc petere deducimus et obtinere speramus, eo quod et sub Desiderii temporibus jurgia et scandala frequenter seminare non omittebat. Sed, excellentissime fili, ut nos post Deum in tuo fortissimo brachio una cum universo nostro populo speramus, et die noctuque pro vestra sospitate atque victoriis [a 1Kb] divinam exoramus clementiam, ita cum omnibus causis sanctae Dei Ecclesiae disponere acceleretis, ut sancta Dei Ecclesia et nosmetipsi tuis felicissimis temporibus permaneamus, [Col. 0297B] ut sicut temporalia largitus est, ita et coelestia tribuat possidenda. Incolumem excellentiam vestram gratia superna custodiat.





LVII. 339 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, Pro exaltatione sanctae Dei Ecclesiae, et de Possessore et Rabigaudo [Rabigando], ipsum apostolicum despicientes Spoleto ad Hildebrandum ducem perrexerant, et inde Benevento parvenerant [b 1Kb] .
(An. Dom. 776, Cod. Car. LVIII, chron. 56.)

ARGUMENTUM.---Regiorum missorum adventu sibi nuntiato, Possessoris nempe episcopi et Rabigaudi abbatis, se obviam iis misisse ut aequum erat. Ipsos vero Perusio flexisse iter Spoletum ad Hildebrandum, inde Beneventum, nec primum venisse Romam, juxta regium mandatum. Meminisse [Col. 0297C] eum debere quae sancto Petro ante ejus confessionem promiserat, Spoletanum ipsum ducatum ab eo eidem apostolorum principi oblatum esse. Rogat ut fidem suam servet, perque alios missos nimiam qua afficiebatur sollicitudinem levet.

Domno [c 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Omnino confidimus et certi sumus quod tua a Domino protecta excellentia in his, quae pariter loquentes inter nos convenerunt, firmiter atque immutabiliter permanere studeat; et charitatis vinculum in medio nostrum corroboratum toto mentis admisu atque sincero affectu observare procuret; dum nos Deo propitio in ea ipsa habita in invicem dilectionis concordia cum magna sinceritate mentis satagimus [Col. 0297D] perseverare; quia, Deo teste dicimus, a quo cum vestra melliflua Christianitate in alterno amicitiae amore colligati sumus, maximam in tua a Deo inspirata benignitate habere videmur fiduciam, quod omnes [Col. 0298A] 340 causas sanctae Dei Ecclesiae et provinciae nostrae salubri mancipentur effectui [d 1Kb] .

At vero, excellentissime et a Deo servate fili, bone et optime rex, tuae per hujus nostrae apostolicae relationis seriem deducimus notioni, quod dum ad nos pervenisset de fidelissimorum vestrorum missorum adventu, scilicet Possessoris sanctissimi fratris nostri episcopi, seu et Rabigaudi religiosi abbatis, in magno gaudio noster relevatus est animus, quoniam desiderabilissimum est assidue missos excellentiae vestrae solite cum magno gaudio et decenti honore suscipere, et per eos de vestrae sublimitatis sospitate certos esse. Unde nos illico, secundum qualiter missos vestrae regalis potentiae decet, omnem praeparationem seu et caballos obviam eis direximus [e 1Kb] . [Col. 0298B] Illi nempe, dum Perusium conjunxissent, relaxantes recto itinere ad nos conjungendum, secundum qualiter a vestro a Deo protecto culmine directi fuerunt, et ut vestros honorandos apices relegentes invenimus, nos despicientes ad Hildebrandum in Spoletium perrexerunt, dirigentes nobis per nostros missos quod tantummodo cum Hildibrando loquimur, et deinde, ut directi sumus, una vobiscum apud domnum apostolicum conjungemus. Postmodum enim, dum cum praedicto Hildebrando locuti fuissent et apud eum diutius morarentur, nostras apostolicas eis adjurantes direximus syllabas: per Deum omnipotentem et vitam excellentissimi filii nostri domini Caroli Magni regis, ut directi estis ad nos 341 conjungere satagite, ut unanimiter pertractemus quod ad [Col. 0298C] exaltationem sanctae Dei Ecclesiae pertinuerit, et ad laudem regni vestri [Lamb., nostri], praecellentissimi filii, agere studeamus, et tunc per dispositum, ut ejus praecellentiae decet missos, apud Beneventum vos proficisci disponemus.

Sed illi, nescimus quid pertractantes, statim a Spoleto in Beneventum perrexerunt, nos in magna derelinquentes ignominia, et Spoletinos ampliaverunt in protervia. Unde valde hanc nostram perturbaverunt provinciam, et pro hac re in magna tristitia noster jacet animus, quia quantum per illos exspectabamus suscipere sperata nuntia de exaltatione sanctae nostrae Ecclesiae, sicut et in vestris reperimus honorandis apicibus et nostri nobis tulerunt missi, qualiter a vestra regalitate injunctum habuerunt, in tanta afflictione [Col. 0298D] et deminoratione conati sunt.

Sed recordari te credimus, dulcissime atque amantissime fili, qualiter nos benignissimo vestro ore affati estis, dum ad limina beatorum principum apostolorum [Col. 0299A] Petri et Pauli properati estis, quia non aurum, neque gemmas, aut argentum, vel litteras, et homines conquirentes, tantum fastidium [Lamb., fatigium] cum universo a Deo protecto vestro Francorum exercitu sustinuissetis, nisi pro justitiis beati Petri exigendis, et exaltatione sanctae Dei Ecclesiae perficienda, et nostram securitatem ampliare certantes, sed tanquam praesentaliter coram vestris mellifluis regalibus obtutibus assistentes, obsecrantes petimus vestram a Deo fundatam regalem potentiam, ut de tanta et tali tribulatione, in qua nos ipsi vestri dereliquerunt missi, velociter per fidelissimos et benignissimos vestros missos, nos consolari et laetificari jubeatis, quia et ipsum Spoletinum ducatum vos praesentaliter obtulistis protectori [Col. 0299B] vestro beato Petro principi apostolorum, per nostram mediocritatem, 342 pro animae vestrae mercede [a 2Kb] , et ita obnixe quaesumus, praecellentissime fili, ut nostram deprecationem de praedicta afflictione et praenominato Spoletino ducatu celerius effectui mancipetis, quatenus dignam a misericordissimo Deo nostro, intercedente beato Petro apostolorum principe, pro cujus amore et reverentia aurem nostris petitionibus accommodare inspiratus fueris, suscipias mercedem, quia, Deo teste dicimus, nil nisi vestram cupimus exaltationem et laetitiam, dum, annuente Deo, magna inter nos atque insolubilis charitatis concordia corroborata est, permanentes in his quae mutuo inter nos asserentes confirmavimus. Incolumem excellentiam vestram gratia superna custodiat.





LVIII. 343 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur quod Hiltibrandus et Aragis [B. et Cent., Arogis], atque Rodgans, nec non et Regimbaldus [Al., Raginaldus, Reginaldus] duces consilium inierant qualiter se in unum conglobarent cum Graecis et Adalgiso, terra marique, ad dimicandum contra Romam et Italiam, et sub nimiis adjurationibus postulans adjutorium contra eos [b 1Kb] .
(An. Dom. 776, Cod. Car. LIX, chron. 57.)
[Col. 0299C]

[Col. 0300A] ARGUMENTUM.---Possessore et Rabigaudo Benevento per Spoletum ad Urbem venientibus, Hildebrandum ait pontifex ab se petiisse salvum conductum, ut rogaturus veniam huc veniret. Se eo misisse Stephanum saccellarium, qui missos ibi reperit Arichis Beneventani, Rodgausi Forojuliani, et Regimbaldi Clusini consilia ineuntes de suscipiendo bello una cum Graecis et Athalgiso Desiderii filio, proximo mense Martio: Romam nempe invasuri et Langobardorum regnum instauraturi. Orat ut celerrime opem ferat Romamque eripiat ab imminenti periculo, ac de communibus hostibus triumphet.

[Col. 0300B] Domno [c 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Reminisci consideramus a Deo protectam excellentiam vestram, quod saepius vobis innotuimus de Hiltibrando Spoletino duce, seu Arigiso Beneventano duce, atque Rodgauso Forojuliano de saevissimo consilio quod erga nos atque vos gerere non differunt [d 2Kb] . Nunc vero dum fidelissimi vestri missi, revera 344 sanctissimus frater noster Possessor episcopus, atque Rabigaudus religiosus abbas, a Benevento repedantes, per praedictum Hildibrandum ad nos properant, nimis nos obsecrantes propter nominati Hiltibrandi noxam ut ei veniam tribueremus, asserentes [Col. 0300C] ut apud eum nostrum indiculum et obsides pro sua dubitatione [e 1Kb] , et Hildibrandus nostris se praesentaret obtutibus [f 1Kb] ; nos quippe, secundum fidelissimorum missorum vestrorum dictum, illuc usque Spoletum direximus Stephanum nostrum fidelissimum dudum [Col. 0301A] sacellarium, qui cum eum affatus fuisset, et tunc nostros ibidem destinassemus obsides, ipse nempe noster missus cum apud eum conjunxisset, in magna eum invenit protervia, eo quod missos Arigisi, Beneventani ducis, seu et Rodcausi Forojuliani [a 2Kb] , nec non et Regnibaldi Clusinae civitatis ducem, 345 in Spoletio cum praefato reperit Hiltibrando, adhibentes adversus nos perniciosum consilium, qualiter, Deo eis contrario, proximo Martio mense adveniente, utrosque se in unum conglobarent, cum caterva Graecorum et Athalgiso Desiderii filio, et terra marique ad dimicandum super nos irruant, cupientes hanc nostram Romanam invadere civitatem et cunctas Dei ecclesias denudare; atque ciborium fautoris vestri beati Petri auferre, vel nosmetipsos, quod avertat Divinitas, [Col. 0301B] captivos deducere, nec non Langobardorum regem integrare et vestrae regali potentiae resistere.

Ob hoc, praecellentissime rex et dulcissime fili, peto te, et tanquam praesentaliter assistens cum divinis mysteriis conjuro coram Deo vivo et vero et ejus principe apostolorum beato Petro, ut sub nimia festinatione et maxima celeritate nobis subvenias, ne pereamus; quoniam post Deum in tuis manibus nostras omnium Romanorum commisimus animas, ne nos derelinquas, [b 1Kb] aut differas solatiandum, ut [c 1Kb] dicant gentes, quae in cuncto orbe terrarum sunt: Ubi est fiducia Romanorum quam post Deum in regem et regnum Francorum habebant? et ut de omnibus, a Deo protecte dilectissime fili, ante tribunal Dei eris redditurus rationem, quoniam, ut praefati [Col. 0301C] sumus, tuae dulcissimae sublimitati, per Dei praeceptionem et beati Petri, sanctam Dei Ecclesiam et nostrum Romanorum reipublicae populum commisimus protegendum; et ita ad limina protectoris tui beati Petri apostolorum principis properare satagite, ut cunctos adversarios sanctae Dei Ecclesiae atque nostros seu vestros, regalis vestri culminis substernantur 346 vestigiis, et ea quae eidem Dei apostolo, vestris propriis pro animae vestrae mercede obtulistis manibus, ad effectum perducatis, ut fructum [Col. 0302A] bonum offerens in futuri examinis die merearis dicere: Domine meus, princeps apostolorum beate Petre, cursum consummavi, fidem tibi servans Ecclesiam Dei a superna clementia tibi commendatam de manibus persequentium defendens liberavi, et assistens immaculatus coram te, offero tibi pueros quos mihi commisisti de manibus inimicorum eruendos, sospites atque incolumes existentes; tunc et qui in praesenti vita regni gubernacula tenes, etiam et in futuro saeculo cum Christo regnans coelestia praemiorum gaudia adipisci merearis audiens nimirum paternam desiderabilem vocem illam inquientis: Venite, benedicti Patris mei, percipite regnum, quod vobis praeparatum est ab origine mundi (Matth. XXV). Incolumem excellentiam vestram gratia superna custodiat.





LIX. 347 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua praedictus papa postulans ut domnus rex revertens a Saxonia ad limina sancti Petri properaret, quemadmodum ei pollicitus fuerat [d 1Kb] .
(An. Dom. 776, Cod. Car. LXIII, chron. 58.)
[Col. 0302B]

ARGUMENTUM.---Possessorem et Rabigaudum pervenisse Romam cum regiis litteris, quae summum omnibus ordinibus gaudium attulerunt, nam Carolum e Saxonia reducem in Italiam esse venturum testabantur, fortasse etiam ad Urbem. Laetitia ob id exsultans necessitudinem memorat, qua simul conjuncti fuerant coram confessione principis apostolorum. Praeterea regios missos multa laude prosequitur, eosque illi commendat ut regi et sanctae sedi maxime fideles.

[Col. 0302C] Domno [e 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Dum tanta securitatis laetitia spiritalis mater vestra sancta Dei catholica et apostolica Romana Ecclesia dilatata laudabiliter permanet, etiam in apostolica aula ob vestrorum delictorum veniam, sedulo a nobis et cunctis Dei sacerdotibus orationum vota et sacrificiorum hostiae divinae proferuntur majestati [f 1Kb] . Itaque, praecellentissime fili, conjungentes ad nos fidelissimi [Col. 0303A] vestri missi, scilicet Possessor sanctissimus frater noster episcopus et Rabigaudus religiosus abbas, detulerunt nobis desideratissimas 348 vestrae sublimitatis syllabas [a 1Kb] , quas et cum nimia amoris dulcedine acceptantes suscepimus, relegentesque et de vestra immensa prosperitate agnoscentes, magnas omnipotenti Deo nostro tulimus laudes, qui nobis tam benignissimum ac Christianissimum regem suae Ecclesiae detulit defensorem. Continebatur quippe in ipsis vestris regalibus apicibus, quod, Domino protegente, remeantes vos a Saxonia, mox et de praesenti Italiam vel ad limina protectoris vestri, beati apostolorum principis Petri [b 1Kb] , ad implenda quae ei polliciti estis properare desideratis; de quo audito nimis noster laetatus est animus una cum universo nostro populo, [Col. 0303B] eo quod nimis desiderabiles sumus prominentissimum vestrum conspicere vultum.

Quoniam satisfaciat tibi veritas, dulcissime et amantissime fili atque a Deo institute magne rex, in eadem sponsione qua in invicem ante sacram ejusdem Dei apostoli confessionem annexi sumus, firmi atque incommutabiles diebus vitae nostrae cum universo nostro populo permanere satagimus. Unde et charitas vestri regalis culminis nos provocat sedulo de vestra sospitate addiscere; et cognoscat vestra conspicua excellentia, quia si mora de vestro adventu provenerit, magna nobis imminet voluntas ibidem in vestrum adventum, ubicunque vos valuerimus conjungere, obviam proficisci.

349 Interea notioni vestrae excellentiae deducimus [Col. 0303C] de praedictis vestris fidelissimis missis, quia sicut ad nos pervenerant, et vestrae regali potentiae per nostros apices intimandum direximus, dum nobis praesentati fuissent ipsi missi vestri, fideles in servitio fautoris vestri beati Petri apostolorum principis et nostro atque vestro reperimus, pro quo petimus ut benigne eos suscipere jubeatis [c 1Kb] .

His praelibatis, divinam exoramus clementiam, ut sua vos gratia multipliciter tueatur, tribuens vobis, atque excellentissimae filiae nostrae reginae, et amantissimis [Col. 0304A] vestris natis longaeva ac prospera tempora, regni gubernacula possidenda, vestrisque vestigiis cunctas barbaras nationes prosternat, dilatans multipliciter terminos regni vestri, etiam et coelestis regni gaudiis vos faciat esse per infinita saecula participes. Incolumem excellentiam vestram, domine fili, superna gratia custodiat.





LX. 350 ITEM EPISTOLA ADRIANI PAPAE, AD DOMNUM CAROLUM REGEM DIRECTA, In qua continentur gratiarum actiones pro vita et sanitate domni regis, et uxoris, vel filium [L., G., filiorum] ejus, nec non et pro exaltatione sanctae Dei Ecclesiae, et postulans ut filium suum ex sacro baptismatis fonte suscipere mereretur [d 1Kb] .
(An. Dom. 777, Cod. Car. XLIX, chron. 59.)

[Col. 0304B] ARGUMENTUM.---Revertentes ex Francia Philippus episcopus et Megistus archidiaconus, nuntiant constantem Caroli amorem in sanctam sedem, eumdemque cum regina Hildegarde venturum Romam, ut Paschate adveniente filium suum Pippinum recens natum baptizari faceret, quem pontifex e sacro fonte susciperet. Cum autem non venisset, pontifex suum desiderium aperit se jungendi spiritali eo vinculo cum regibus. Deinde rerum Ecclesiae satagens, ad eum legat suos missos Philippum et Andream episcopos, ac Theodorum ducem nepotem suum cum catalogo donationum a Constantino, et successoribus, atque patriciis factarum in provinciis Tusciae, Spoleti, Beneventi, Corsicae, et Sabinae, exemplo educto ex archivo apostolico, eae siquidem a Langobardis jamdudum invasae, nondum fuerant restitutae. Orat ut Constantini felicia tempora instauret exaltando apostolicam sedem.

[Col. 0304C] Domno [e 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Dum nimio provocati amore aptum duximus, primitus quidem a Deo protectae excellentiae vestrae, seu spiritalis filiae nostrae reginae proles, etiam episcopos et presbyteros, nec non et universos optimates cunctumque praeclarae gentis vestrae Francorum populum, ad vestrum a Deo confortatum regnum pertinentem, his nostris apostolicis visitare apicibus, [Col. 0305A] et certos de vestra 351 salute ac laetos effici, impensius prosperitatis ambientes integritatem. Igitur dum ad nos reversi fuerunt missi spiritalis matris vestrae sanctae Dei Ecclesiae, a vestigio a Deo protecti regni vestri, id est, reverendissimus frater noster Philippus episcopus, et Megistus dilectissimus filius noster archidiaconus [a 1Kb] , retulerunt nobis de fidei et charitatis vestrae constantia, quam erga beatum Petrum apostolorum principem et nostram humilitatem habere dignati estis pro vestrae animae mercede. Hoc audito, magno gaudio noster relevatus est animus, et coepimus Deo laudes referre et beato principi apostolorum Petro, pro exaltatione regni vestri atque filiae nostrae reginae conjugis vestrae, prolis etiam, et pro cunctis Francis, fidelibus beati [Col. 0305B] Petri apostoli atque vestris.

At vero illud unde vestrae eximietati per jam dictos nostros missos, scilicet reverendissimum fratrem nostrum Philippum episcopum et dilectissimum nostrum Megistum archidiaconum dignati estis nobis repromittere, ut in sanctam diem Paschae ad limina beati apostolorum principis Petri, una cum spiritali filia nostra regina, Domino auxiliante, properare debuissetis, ut filium qui nunc vobis procreatus est a sacro baptismate in ulnis nostris susciperemus, sicut terra sitiens imbrem, ita et nos exspectantes fuimus mellifluam excellentiam vestram; et dum appropinquasset ipse dies sanctus Paschae, et nullum mandatum de adventu vestro suscepissemus aut de missis vestris, secundum placitum [b 1Kb] quod inter nos [Col. 0305C] exstiterat, valde tristes effecti sumus [c 1Kb] . 352 Sed obnixe te petimus, praecellentissime et magne rex, ut secundum quod inter nos constitit, pro ipso sancto baptismate nostrum adimplere jubeas desiderium, de eodem eximio vestro filio, quatenus duplex Spiritus sancti gratia in medio nostrum accrescat, et gemina festivitatis laetitia nobis celebretur, et hoc deprecamur vestram excellentiam, amantissime fili et praeclare rex, pro Dei amore et ipsius clavigeri regni coelorum, qui solium regni patris vestri vobis largiri dignatus est, ut secundum promissionem quam polliciti estis, eidem Dei apostolo, pro animae vestrae mercede et stabilitate regni vestri, omnia nostris temporibus adimplere jubeatis, ut Ecclesia Dei omnipotentis, id est beati Petri apostoli, cui claves [Lamb., [Col. 0305D] per claves] regni coelorum ab omnium opifice facinorum [Col. 0306A] nexus solvendi simulque ligandi attributa est facultas, in omnibus amplius atque amplius sancta. Dei Ecclesia exaltata permaneat, et omnia secundum vestram pollicitationem adimpleantur, et tunc vobis in coelestibus arcibus ascribatur merces et bona opinio in universo mundo.

Et sicut temporibus beati Sylvestri, Romani pontificis, a sanctae recordationis piissimo Constantino Magno imperatore, per ejus largitatem sancta Dei catholica et apostolica Romana Ecclesia elevata atque exaltata est, et potestatem in his Hesperiae partibus largiri dignatus est, ita et in his vestris felicissimis temporibus atque nostris, sancta Dei Ecclesia, id est, beati Petri apostoli germinet atque exsultet, et amplius atque amplius exaltata permaneat, [Col. 0306B] ut omnes gentes quae haec audierint edicere valeant (Psal. XIX): Domine, salvum fac regem, et exaudi nos in die, in qua invocaverimus te: quia ecce novus Christianissimus Dei Constantinus imperator his temporibus surrexit, per quem omnia Deus sanctae suae Ecclesiae beati apostolorum principis Petri largiri 353 dignatus est, sed et cuncta alia, quae per diversos imperatores, patricios etiam et alios Deum timentes, pro eorum animae mercede et venia delictorum, in partibus Tusciae, Spoleto, seu Benevento, atque Corsica, simul et Savinensi patrimonio, beato Petro apostolo, sanctaeque Dei et apostolicae Romanae Ecclesiae concessa sunt, et per nefandam gentem Langobardorum per annorum spatia abstracta atque ablata sunt, vestris temporibus restituantur. Unde [Col. 0306C] et plures donationes in sacro nostro scrinio Lateranensi reconditas habemus, tamen et per satisfactionem Christianissimi regni vestri, per jam fatos viros, ad demonstrandum eas vobis direximus, et per hoc petimus eximiam praecellentiam vestram ut in integro ipsa patrimonia beato Petro et nobis restituere jubeatis [d 1Kb] , et dum omnia per vestrum congruum dispositum sancta Dei Ecclesia effectum susceperit, ipse princeps apostolorum, beatus Petrus, ante tribunal omnipotentis clementiam pro vestra sospitate atque longaevitate, et exsultatione a Deo confortati regni vestri deprecetur. Magnopere [Lamb., Gent., Opere] enim direximus apud vestram eximiam praecellentiam, id est reverendissimum et sanctissimum fratrem nostrum Philippum et Andream episcopos [Col. 0306D] seu Theodorum ducem nostrum [e 2Kb] , quibus et in ore po- [Col. 0307A] suimus ut vestrae 354 a Deo protectae excellentiae minutius enarrare debeant; quibus et eis in omnibus credere debeatis, et solita benignitate eos suscipere jubeatis, pro amore fautoris vestri beati Petri apostoli, ut dum ad nos reversi fuerint cum effectu causae, ante confessionem ipsius Dei apostoli cum omnibus episcopis et sacerdotibus, atque cuncto clero, senatu, et universo nostro populo, pro vestra sospitate atque longaevitate et exaltatione regni vestri Domino fundere valeamus preces, ut aevis temporibusque eximietatem vestram conservare dignetur, ad exaltationem spiritalis matris vestrae sanctae Dei Romanae Ecclesiae, et sicut terrena gaudia largitus est, ita et coelestia tribuat sempiterna. Incolumem excellentiam vestram gratia superna custodiat.





LXI. 355 PAULUS PRESBYTER [a 1Kb] , VENERANDUS PRESBYTER, FAROALDUS, ADALBERTUS, GAUDIOSUS, BENEDICTUS DIACONUS, JOSUE DIACONUS, HERMENFRIDUS, RAGINBERTUS, AUTSCARIUS [Gent., AUTCARIUS], GREGORIUS, AGEMODUS, DAVID, GAIDUALDUS, ARIOLFUS, STEPHANUS, GARIBALDUS, GREGORIUS, SAVINUS, ALDOSINTO, ROTHBERTUS, RATCHIS, HARIBERTUS, LEO, MARTINIANUS, ALLO, MAJO, BEAPTULFUS [Gent., SCAPTULFUS], CUNUALDUS, LEMINOSUS, MAGNUS, URSUS, AUTBALDUS, ALDEFUSUS, PETRUS, ANSUALDUS, ALLO, PETRUS, GRATIOSUS, FAROALDUS, URSUS, ADUALDUS.
(An. Dom. 777, Cod. Car. LXXIII [b 1Kb] , chron. 60.)
[Col. 0307B]

ARGUMENTUM.---Paulo post missorum discessum mense Maio audiens ex regiis litteris, Francorum fines a Saracenis invasum iri, ad assiduas preces diu noctuque se vertit cum toto Romano clero, [Col. 0307C] idque solatii ergo illi nuntiat ac victoriam ominatur. Beneventanos foedere juncto cum Cajetanis et Tarracinensibus, nec non cum patricio Siciliae Cajetae degente consilium cepisse eripiendi sanctae sedi Campaniae Romanae civitates et patricio eidem subjiciendi. Se per legatos primum egisse, at nequidquam; quare illuc mittere exercitum deliberasse. Orat ut missum deleget Beneventanis cum [Col. 0308A] increpatoriis, ut ad officium redeant; se ne ad consecrationem quidem episcoporum eos recipere, tanquam sanctae sedis et Caroli hostes. Denique ut faciat quae per missos petiit eum precatur.

Destinavit nobis per vestros apices a Deo constituta regalis potentia, quia, Deo sibi contrario, Agarenorum gens cupiunt ad debellandum vestros introire fines [c 1Kb] . Hoc vero cognito, in magna exinde tribulatione atque afflictione positi sumus; sed nequaquam Dominus Deus noster talia fieri permittat, nec 356 beatus apostolorum Petrus princeps. Nos vero, dulcissime fili et magne rex, incessanter pro vobis cum omnibus nostris sacerdotibus atque religiosis monachis, et cuncto clero vel universo populo nostro, Domini Dei nostri deprecamur clementiam, ut ipsam nec dicendam Agarenorum gentem vobis [Col. 0308B] subjiciat et vestris eam substernat pedibus, ut minime praevalere adversus vos valeant, quia sicut populus Pharaonis demersus est in mari Rubro eo quod non crediderint Deo, ita et in hac vice Dominus Deus noster, per intercessiones beati Petri apostoli, in vestris eos tradat manibus [d 1Kb] . Confortamini autem et estote robusti, quia Dominus omnipotens confidentibus in eum vestri regni dabit victoriam de inimicis vestris atque nostris, et sicut indesinenter die noctuque ante confessionem ejusdem Dei apostoli, Domini deprecamur majestatem, ut vestrum dilatet regnum, ita nos faciat de vestra sospitate et exaltatione regni vestri semper in Domino exsultare, in quibus et ante aliquantos dies istius Maii mensis quod vestros suscepissemus apices, direximus apud vestram a Deo protectam [Col. 0308C] excellentiam, Andream et Philippum sanctissimos episcopos, atque Theodorum eminentissimum nostrum nepotem, pro consolatione atque visitationis causa, et prosperitatis vestrae laetitiam agnoscere [e 1Kb] ; et hoc petimus te, amantissime fili, ut pro amore fautoris vestri beati apostolorum principis [Col. 0309A] Petri, benigne eos solite suscipere jubeatis, ut cum gaudio et effectu causae, et exaltatione sanctae Dei Romanae Ecclesiae, ad nos remeantes, 357 celeriter eos absolvere dignemini, ut ipse princeps apostolorum pro vobis intercedat ante Domini Dei nostri majestatem, ut amplius vestrum dilatet regnum et victorias tribuat [a 1Kb] ; nosque etsi peccatores ante confessionem ipsius Dei Apostoli fundere valeamus preces.

Et hoc agnoscat a Deo protecta praecellentia vestra, quia aliquantas civitates nostras Campaniae operantes aemuli vestri atque nostri, nefandissimi Beneventani, ipsi nostro populo persuadentes subtrahere a nostra ditione decertant, una cum habitatoribus Castri Cajetani, seu Terracinensium, obligantes se validis [Col. 0309B] sacramentis, cum ipso patricio Siciliae, qui in praedicto Castro Cajetano residet, et decertant a potestate et ditione beati Petri et nostra eosdem Campanos usurpare et patricio Siciliae subjugare [b 3Kb] . Nos vero dum hoc ipsum agnovissemus viribus atque vicibus admonere et praedicare per nostros episcopos et fideles beati Petri eis direximus, cupientes eosdem Campanos nos salvos habere, ut aliqua malitia eis minime eveniret, ut ad nostri praesentiam conjungerent, aut per unamquamque civitatem primatos quinque [Col. 0310A] ad vestram a Deo fundatam praecellentiam destinarent. Sed neque ad vestri praesentiam eos dirigere valuimus, nec ad nostros 358 obtutus conjungere voluerunt. Tamen et reverentissimum fratrem nostrum Philippum, seu et Paschalem nostrum nepotem, eis direximus, ut nostris se praesentarent obtutibus aut apud vestram regalem potentiam conjungere properarent. Nec tunc nostris admonitionibus se accommodare voluerunt [c 1Kb] . Dum vero eorum nequitiae praevalere minime potuimus, disposuimus cum Dei virtute atque auxilio una cum vestra potentia generalem nostrum exercitum illuc dirigere, qui eos constringere debeant et inimicos beati Petri atque nostri seu vestri emendare [d 2Kb] .

Sed petimus te, amantissime fili, coram Deo vivo, [Col. 0310B] ut nefandissimos et Deo odibiles Beneventanos per vestra scripta atque fidelissimum vestrum missum protestando dirigere jubeatis, ut a tali iniqua operatione resipiscant, et in nostris Campanis talia non immittant, quia nos per nullum tenorem ipsos nefandissimos Beneventanos, aut eorum missos recipere volumus; sed nec ad consecrationem episcoporum suscipere, dum contrarii beati Petri 359 atque nostri et vestri effecti sunt [e 1Kb] . Interea petimus te, magne rex et dulcissime fili, ut sicut a vobis poscere [Col. 0311A] per Andream et Philippum sanctissimos episcopos nostros et Theodorum eminentissimum nostrum nepotem direximus, ita in omnibus nostram postulationem adimplere jubeatis [a 1Kb] , ut angelus Dei omnipotentis vos praecedat, et faciat vestram praecellentiam triumphantem, atque cum magnis victoriis et exaltatione ad proprii regni vestri culmen una cum omni Deo dilecto Francorum exercitu incolumem reverti.





LXII. 360 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de fide et constantia ipsius, et Anastasio misso ipsius apostolici, qui in Francia demoratus fuerat. [b 1Kb] .
(An. Dom. 777, Cod. Car. L, chron. 61.)

[Col. 0311B] ARGUMENTUM.---Cum Wilcharius archiepiscopus et Dodo abbas Roma in Franciam revertentes Carolo nuntiassent quanto amore quantisque honoribus Romae accepti, et quanta cum benignitate auditi essent, Carolus rei admonet pontificem. Hic vero ab se ita semper fieri respondet, sibique esse in more positum statim regios missos dimittere; idque amoris ergo, qui erit perpetuus in optimum regem, ita ut contra asserentibus nulla fides adhibenda sit. Suam testatur laetitiam, eo quod viderit in regiis litteris, eum proximo mense Octobri, dum in Italiam venerit, expleturum omnia quae divo Petro promisit. Se cum regiis missis Possessore episcopo et Dodone abbate non mittere Pardum Hegumenum juxta illius desiderium una cum Andrea episcopo, quia valetudine laborabat, sed ejus loco Valentinum episcopum. Denique dolet ob retentum a rege Anastasium missum apostolicum ob quaedam imprudenter [Col. 0311C] dicta, nam violari videbatur jus gentium; oratque ut eum ad se remittat discutiendum, atque juxta merita puniendum cum duobus aliis nefariis hominibus.

Domno [c 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Desiderantissimae vestrae excellentiae scripta suscepimus, in quibus tantum de absenti collocutione gavisi sumus, quantum et ipsum qui locutus est [Col. 0312A] semper mihi cupio esse praesentem; quas relegentes et de vestra immensa prosperitate agnoscentes, nimis sumus gratulati quoniam vestra prosperitas nostra esse comprobatur laetitia, et vestra exaltatio nostra existit post Deum securitas. Ferebatur enim in ipsis regalis vestrae potentiae apicibus, quod remeantes ad vos missi vestri, scilicet Wulcharus sanctissimus 361 frater noster archiepiscopus et Dodo religiosus abbas [d 1Kb] , vobis retulissent quod ea, quae eis a vobis injuncta fuissent, benigne atque amabiliter a nobis essent suscepta. Sed cognoscit omnipotens Deus noster, cui arcana cordis reserata assistunt, quia omnem missum a vestris regalibus obtutibus directum, cum nimio amore et decenti honore suscipere studemus, et omnem vestram voluntatem [Col. 0312B] sincera mentis integritate implere satagimus, atque cum prosperitate ad vos repedandum absolvere festinamus, neque ullis nos posse hujus mundi transitoriis ac labentibus opibus vel humanae suasionis blandimentis, ab amore et dilectione vestrae mellitae sublimitatis, vel ab eis quae vobis polliciti sumus declinare dum hic advixerimus, sed firmi et stabiles in vestra permanemus charitate.

Absit namque a nobis, charissime et nimis nobis dulcissime fili, ut ea quae inter nos mutuo coram sacratissimo corpore fautoris tui beati apostolorum principis Petri confirmavimus atque stabilivimus, per quemvis modum irrita facere attentemus; quoniam et nos satisfactus [e 1Kb] vestrum culmen deprecari visus sum, si quis de nobis nequissima dicta vestris [Col. 0312C] auribus proferre maluerit cupiens per fallaciam se vobis commendare, nullam credulitatis illi admittatis copiam [f 1Kb] , quia, ut praediximus, nos firmi in vestra permanemus dilectione, magis dum et Salvator 362 designanter expressit dicens (Joan. XIII): In hoc cognovimus, quod mei estis discipuli, si dilectionem habueritis in invicem.

Interea continebat seriens Excellentiae vestrae, quod accedente proximo mense Octobri, dum Deo [Col. 0313A] favente in partibus Italiae adveneritis [a 1Kb] , omnia quae beato Petro regni coelorum clavigero et nobis polliciti estis, ad effectum perducere maturabitis: laetitia enim patris est profectio filiorum, et de eorum provectu naturalis affectus congaudet; quapropter salutis tuae agnoscentes perfectionem hilares redditi sumus, et quia pro augmento et exaltatione matris suae sanctae Dei Ecclesiae in Italiam destinatis properare, ut perficiatur magis magisque optamus. Sed Deus et Dominus noster Jesus Christus faciat nobis in propinquo de vestra praesentia gaudere et una vobiscum in invicem exsultare.

De missis nempe nostris, Andrea videlicet coepiscopo, seu Pardo egumeno [b 1Kb] , unde nobis intimandum direxistis, ut cum missis vestris Possessorem fratrem [Col. 0313B] nostrum episcopum, atque Dodonem religiosum abbatem, a vestris regalibus vestigiis [c 1Kb] repedantes [d 1Kb] dirigeremus, ita adimplere velocius destinavimus. Sed Pardus egumenus propter imbecillitatem corporis sui proficisci minime valuit, et direximus in vicem illius Valentianum episcopum.

Illud vero quod de Anastasio misso nostro nobis indicastis, quod aliqua importabilia verba quae non expediebat vobis 363 locutus fuisset, unde valde tristes effecti fuistis, et pro hoc adhuc apud vos eum detinetis [e 1Kb] nimis noster frangitur animus, dum Langobardi et Ravennates fatentur, inquientes quia nullo modo rex in apostolica permanet charitate, dum ejus missum apud se detinet. Sed neque ab ipsis [Col. 0313C] mundi exordiis cognoscitur evenisse, ut missus protectoris tui beati Petri, magnus vel parvus, a quacunque gente detentus fuisset; sed jubeat nobis eum vestra sollicitudo dirigere, et severissime eum sciscitantes juxta noxam ei repertam, eum corripiemus. [Col. 0314A] Nam de Langobardo illo qui cum eodem Anastasio misso nostro ad vos properavit, nomine Gaidifridus [f 2Kb] , unde nobis significastis, ut dum in nostro fuisset palatio, fraudem agebat adversus vestram regalitatem, insuper et vestro suasisset notario falsas conficere litteras, per quas nos cupiebat in scandalum vobiscum mittere, quod avertat Divinitas, neque invenietur homo qui nos possit per quemvis modum adversus vos in iracundiam provocare, sed testis nobis est Deus qui occulta hominum cognoscit, per nullum argumentum eum infidelem vobis cognovimus; sed, ut brevius dicamus, si ille qui ab amatore tuo beato Petro ad vos destinatur talia 364 suscipere meruit, quid considerandum est de nefandissimis et nimis strophariis Paschali et Saratino, qui [Col. 0314B] talia, ut et vos per honorandos vestros apices insinuastis, in hac Romana urbe agere ausi sunt, quale nunquam ab exordio mundi auditum est; fortasse et dum talia egissent et vestris obtutibus se conjunxissent, non ambigentes pro reatu quem operati sunt, vos deprecati sunt ut eos in nostram reduceres gratiam; sed magis coram vestra praesentia et nostris missis detractionibus vacabant et miror valde quod illos, qui talia et inaudita de his coram vestris obtutibus proferebant verba, in magnis deliciis habere dignosceris [g 1Kb] . An nescit vestra praecellentia quia si quaecunque persona, de qualibet gente, adversa aut inania de vestra eximia celsitudine retulisset verba, dignam in eum exercentes vindictam, vinctum eum usque ad vestram direxissemus excellentiam, [Col. 0314C] sicut et de Paulino egimus. Pro quo deprecamur atque conjuramus praecellentiam vestram, dulcissime fili, per redemptorem Dominum nostrum Jesum Christum, ut viriliter Deo vobis inspirante exsurgatis, et miserae et flagitiosae praesumptionis, [Col. 0315A] ut pium regem [a 1Kb] decet, regalem [Gent., legalem] vindictam vobis de eis exercere jubeatis [b 1Kb] , ut in hoc cognoscant gentes, quia ob amorem beati Petri magnam in nobis habeatis dilectionem, ut qui 365 nobis dolentibus condolent, ita et nobis laetantibus congaudeant; aut nobis eos dirigere digneris ut omnipotens Deus respiciens de excelso, pro justa vindicta [c 2Kb] a nobis eis inferenda, concedat tibi, una cum excellentissima filia nostra regina et amantissimis natis, longa spatia vitae per metas annorum, et ego licet peccator, dum de eis perfectam suscepero justitiam, magis ac magis, ut ago, ante ipsius janitoris regni coelorum sacram confessionem assiduo pro vestra incolumitate fundere valeam preces. Incolumen excellentiam gratia superna [Col. 0315B] custodiat.





LXIII. 366 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, Pro exaltatione sanctae Ecclesiae, et de orationibus ipsius apostolici [d 1Kb] .
(An. Dom. 778, Cod. Car. LXII, chron. 62.)

ARGUMENTUM.---Carolo Saracenis Hispaniae bellum inferenti nuntiat de assiduis orationibus diu noctuque cum universo clero pro ejus victoria. Se futurum confidere, ut nunquam a fide, charitate, et promissione deficiat, quam coram divo Petro fecerat, sibique invicem polliciti erant.

Domno [e 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

[Col. 0316A] Mellifluae et a Deo protectae tuae excellentiae, benignissime fili, honorabiles suscepimus syllabas, quibus et cum nimio amore liquido informati sumus [f 2Kb] , sed omnipotens, clemens, et misericors Deus, in cujus manu cor excellentiae tuae, bone et Deo imitabilis fili, regitur, corroboret cor et mentem tuam et brachium suae potentiae tibi extendat. Nos quidem die noctuque nunquam desistimus, cum sacerdotibus cunctoque Christiano populo, in confessione beati Petri principis apostolorum, suppliciter exorare [g 1Kb] , ut una cum excellentissima filia nostra regina, et praecellentissima vestra nobilissima prole, victorem te 367 super omnes barbaras nationes faciat, quatenus omnes sub tuo brachio humiliati vestigia pedum tuorum prorsus osculentur, et Ecclesia Dei a [Col. 0316B] vestra a Deo instituta regali potentia nimirum [Grets. nimium] exaltetur; nunquam enim credimus, quod semel pollicitus es super venerabile corpus beati Petri clavigeri regni coelorum, ut quaelibet falsa potestas seu principatus poterit tuam firmissimam excellentiam segregare a charitate, et amore, quem a cunabulis tuis [h 1Kb] beato Petro principi apostolorum habuisti; sed in ea fide et dilectione, simulque et promissione te confidimus permanere, in qua et nos firmi et stabiles quod facie ad faciem polliciti sumus, Domino praesidente et beato Petro principe apostolorum mediante, usque in finem manemus. Unde omnipotens, pius, et misericors Deus, longo ac prospero senio, una cum praecellentissima filia [Col. 0317A] nostra regina et nobilissima sobole, regni gubernacula faciat perfrui, et vitam aeternam vobis tribuat possidendam. Incolumen Excellentiam vestram gratia superna custodiat.





LXIV. 368 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de venundatione mancipiorum genti paganae Saracenorum facta; et praedictus papa excusans Romanos nunquam tale scelus perpetrasse, sed a Langobardis et Graecis eos traditos esse dicit [a 1Kb] .
(An. Dom. 778, Cod. Car. LXV, chron. 63.)

ARGUMENTUM.---Gratulatur Carolo de incolumitate ejus et totius regni Francorum, aitque se cum omni clero et populo perennes ei victorias et regni [Col. 0317B] dilatationem precari. Falsum esse suos Romanos vendidisse mancipia Saracenis, sed illa Graecos a Langobardis emisse. Se nequidquam duci Alloni scripsisse, ut Graecos caperet, combureretque eorum naves; sibi enim nec navigia nec nautas ad id suppetere; nihilominus ad illud mali avertendum, comburi fecisse Graecorum naves in suo portu Gentumcellensi, Graecos carcere aliquandiu detinuisse. Romanos sacerdotes incontinentiae accusari falso ab iniquis hominibus.

Domno [b 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

Insignis praeconii vestrae a Deo fundatae regalis potentiae syllabas suscepimus, et Deo omnipotenti gratias egimus [c 1Kb] , qui nos certos reddidit de sospitate a Deo protecti regni vestri, simul et de spiritali filia [Col. 0317C] nostra regina, dulcissima vestra conjuge, et prole [d 1Kb] , et pro cunctis episcopis, diversis sacerdotibus, senatu, et universo a Deo conservato populo Francorum; cognitor [Col. 0318A] 369 enim et scrutator cordium et renum Deus noster, quia et sincere sine qualibet occasione in vestra melliflua regalis potentiae permanemus charitate, et deprecamur Dei omnipotentis clementiam cum nostris episcopis, sacerdotibus, clero, atque senatu, et universo nostro populo, ut vobis indesinenter victorias tribuat et vestrum dilatet regnum [e 2Kb] , ad exaltationem spiritalis matris vestrae sanctae Dei Romanae Ecclesiae et salutem populi nobis a Deo commissi, quia vestra exaltatio nostra est laetitia; et semper desideramus et cupimus quae nona sunt atque prospera de vestro a Deo protecto regno et omnium Francorum salutaria addiscere, quia nos post Deum in alio fiduciam non habemus nisi in vestro fortissimo brachio; et sicut praedecessor noster, [Col. 0318B] domnus Stephanus papa, bonam habuit fiduciam in genitore vestro sanctae recordationis domno Pippino rege, ita et nos multo amplius in vestro fortissimo regno confidimus et certi permanemus.

Reperimus etiam in ipsis vestris mellifluis apicibus de venalitate mancipiorum, quasi per nostros Romanos venundati fuissent genti nefandae Saracenorum; sed nunquam, quod absit, in tale declinavimus scelus, aut per nostram voluntatem factum fuit, sed in littoraria Langobardorum semper navigaverunt nec dicendi Graeci, et exinde emebant ipsam familiam, 370 et amicitiam cum ipsis Langobardis fecerunt, et per eosdem Langobardos ipsa suscipiebant mancipia [f 1Kb] . In quibus et direximus exinde Alloni duci, ut praepararet plura navigia, et [Col. 0318C] comprehenderet jam dictos Graecos, et naves eorum incendio concremaret; sed noluit nostris obtemperare mandatis [g 2Kb] , quia nos nec navigia habemus nec [Col. 0319A] nautas, qui eos comprehendere potuissent, tamen in quantum valuimus, Domino proferimus teste, quia magnum exinde habuimus certamen, cupientes hoc ipsum scelus vetare, qui et naves Graecorum gentis in portu civitatis nostrae Centumcellensium comburi fecimus, et ipsos Graecos in carcere per multa tempora detinuimus [a 1Kb] ; sed a Langobardis, ut praefati sumus, multa familia venundata fuit, dum famis inopia eos constringebat, qui alii ex eisdem Langobardis propria virtute 371 in navigia Graecorum ascendebant, dum nullam habebant spem vivendi.

De sacerdotibus autem nostris, quod vobis falso et contra Deum et animam eorum suggerere ausi sunt, mentita est iniquitas sibi, et nulla est Domino annuente in nostris sacerdotibus pollutio, [Col. 0319B] nec talia credere debet vestra sublimitas. Dum vero, Domino cooperante, per intercessiones sanctae semper virginis Mariae dominae nostrae et beati Petri apostolorum principis, in vinculo charitatis atque dilectionis nos annectere dignatus est, nunc vero quaerunt aemuli nostri, qui semper zizania seminaverunt, aliquam, illis Deo contrario, inter partes malitiam seminare. Sed Domino auxiliante, per intercessiones beati Petri apostoli praevalere minime habebunt, quia nos cum Domini virtute talem in vestro regali culmine habemus fiduciam, dicit enim Psalmista (Psal. XI): Disperdat Dominus universa labia dolosa, et linguam maliloquam [magniloquam], qui talia nobis inaudita mala suggerunt et crimina in nostris sacerdotibus ponunt. Deus autem noster [Col. 0320A] suae protectionis dextera vos conservare dignetur ad exaltationem sanctae Dei Romanae Ecclesiae. Incolumem excellentiam vestram gratia superna custodiat.





LXV. 372 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de Mauricio episcopo, quod Histrienses ei oculos eruissent [b 1Kb] .
(An. Dom. 778, Cod. Car. LVII, chron. 64.)

ARGUMENTUM.---Mauricium episcopum in territorio Histriensi a Graecis ibidem morantibus excaecatum esse, quasi Carolo id territorium tradere meditaretur. Se eum misisse ad Marcarium ducem Forojuliensem, cui orat ut mandet excaecati episcopi restitutionem, tanquam Carolo et sanctae sedi fidelis, qui ad colligendas inibi pensiones sancti [Col. 0320B] Petri ab eodem Carolo erat destinatus.

Domno excellentissimo filio Carolo, regi Francorum et Langobardorum, atque patricio Romanorum, Adrianus papa.

Credimus, quod jam ad vestrae a Deo protectae excellentiae aures pervenit de episcopo Mauricio Histriensi [c 1Kb] , qualiter, dum eum fidelem beati Petri et nostrum cognovissent, nefandissimi Graeci qui in praedicto ibidem territorio residebant Histriensi, et dum per vestram excellentiam dispositus fuit praenominatus Mauricius episcopus, ut pensiones beati Petri quae in superius nominato territorio exigeret [d 1Kb] et eas nobis dirigere deberet, zelo ducti tam praedicti Graeci quamque ipsi Histrienses, ejus 373 oculos eruerint [e 2Kb] , proponentes ei ut quasi ipsum [Col. 0321A] territorium Histriense [a 1Kb] vestrae sublimi excellentiae tradere debuisset.

Propterea petimus a Deo protectam excellentiam vestram, amantissime fili et magne rex, ut jubeas dirigere Marcario duci praecipiendum, ut jam fatum Mauricium episcopum, qui in visione vestrae excellentiae praesentatus est [b 1Kb] , ut eum in suo episcopio reverti faciatis pro vestrae animae mercede, eo quod ipse jam dictus episcopus ad nos properavit, et nos eum iterum direximus ad Marcarium ducem Forojuliensem, ut qualiter a vobis fuerit dispositus, ita peragere debeat [c 1Kb] . Et hoc petimus excellentiam vestram ut per vestrum congruum dispositum ipsa [Lamb., Gent., ipse] apprehendatur, prout salus populi qui ibidem commoratur proveniat. Incolumem [Col. 0321B] excellentiam vestram gratia superna custodiat.





LXVI. 374 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur quod Neapolitani cum Graecis civitatem Terracinensem invasissent [d 1Kb] .
(An. Dom. 780, Cod. Car. LXIV, chron. 65.)

ARGUMENTUM.---Graecos et Beneventanos consilio Arichis Benev. ducis invasisse Terracinam, quam ipse acquisierat sanctae sedi. Orat ut Wulfuinum jubeat Romae adesse, Kalendis Aug. cum Tuscanis, Spoletanis, ac Beneventanis pro Terracina recipienda, expugnandisque Cajetano Castro et Neapoli. Antea convenisse sibi cum Petro Neapolitanorum misso ut quindecim sibi obsides nobiles darentur, quos una cum Terracina redderet, si [Col. 0322A] per eorum patricium Siciliae Patrimonium sancti Petri recuperare licuisset; Arichim obstitisse, ne darentur obsides, quia Desiderii filium praestolabatur ex Graecia, cum eo rem gesturus contra Carolum et sanctam sedem.

Domno [e 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa [f 1Kb] .

Nullum plus credimus victoriosissimae regalis excellentiae vestrae uti praesidium, quam quod [g 1Kb] erga beatum Petrum apostolorum principem, et pro ejus sanctae Ecclesiae exaltatione, sicut coepistis, usque in finem decertari [h 1Kb] , quatenus salutantes triumphatorissimae erga vos benivolentiae vestrae [i 1Kb] per hos nostros affatus enucleatius vobis de partibus istis insinuamus, qualiter nefandissimi Neapolitani et Deo [Col. 0322B] odibiles Graeci, praebente malignum consilium Arighis duce Beneventano, subito venientes Terracinensem 375 civitatem, quam servitio beati Petri apostolorum principis, et vestro atque nostro antea subjugavimus, nunc autem invalido consilio, iterum ipsi jam fati nefandissimi Neapolitani, cum perversis Graecis invasi sunt [j 1Kb] . Nos quidem sine vestro consilio nullatenus ibidem dirigere voluimus. Sed poscimus vestram a Deo promotam regalem excellentiam, ut sicut solita est, pro amore beati Petri clavigeri regni coelorum, disponere debeat, et celeriter nobis Wulfrinum dirigere [k 1Kb] , ut hic apud nos Kalendis Augusti paratus esse festinet, atque talem eidem mandationem facere jubeatis, ut cum omnibus Tuscanis seu [Col. 0323A] Spoletanis [a 1Kb] , atque cum ipsis nefandissimis Beneventanis in servitio vestro pariterque nostro ad recolligendam ipsam civitatem Terracinensem adveniant, simulque Domino annuente ad expugnandum Cajetam [b 1Kb] , seu Neapolim, nostrum recolligentes patrimonium quod ibidem in territorio Neapolitano ponitur, occurrant; ut eos in omnibus subjugantes, sub vestra atque nostra sint ditione [c 2Kb] .

376 Placitum quidem cum ipsi fallaces Neapolitani (Grets., ipsis fallacibus Neapolitanis) per missum eorum nomine Petrum in festum sanctum Paschae habuimus, patrimonium nos beati Petri apostoli qui ibidem in Neapoli ponitur exquirentes, et in vestro servitio eos subjugare desiderantes, ut quindecim obsides ex nobilissimis eorum filiis nobis dantes, ipsam [Col. 0323B] civitatem Terracinensem illi colligerent, sub ea videlicet ratione, ut issent ad patricium eorum in Sicilia, et si nostrum patrimonium reddere voluissent, ipsam civitatem et obsides reciperent. Sed nos sine vestro consilio neque obsides neque ipsam civitatem reddere habuimus, eo quod pro vestro servitio ipsos obsides apprehendere cupiebamus [d 1Kb] , quia eorum malignum consilium aliud non est, nisi una cum infidelissimo Arighi (Grets., Arichi) duce Beneventano tractantes, et quotidie missos nefandissimi patricii Siciliae ipso Arighi suscipiente, impedimentum jam fatus Arighis solus fecit, ut minime nos obsides a jam dictis Neapolitanis reciperemus; quia quotidie ad istam perditionem filium nefandissimi Desiderii [e 1Kb] dudum [Col. 0324A] nec dicendi regis Langobardorum expectat, ut una cum ipso pro vobis nos expugnent [f 1Kb] . Sed hoc petimus vestram a Deo promotam excellentiam, ut nulla qualisvis persona vobis pro hoc impedere (Lamb., impedire) valeat, pro amore beati Petri et nostro, quia nullo modo 377 potest eos sinere, ut vobiscum pariter ab illis derideamur, quia nostra virtus atque gloria una cum beato Petro apostolorum principe vos estis. Nos quidem pro nihilo deputamus (Lamb., reputamus) ipsam civitatem Terracinensem, sed ut non per illum (Id., illam) vitium incurrat, ut infideles Beneventani sicut desiderant locum invenientes, a vestra subtrahantur fide [g 1Kb] ; idcirco ista vobis insinuantes dirigimus, ut per vestrum adminiculum, sicut fati sumus, Ecclesia protectoris vestri [Col. 0324B] beati Petri apostoli exaltata, laus vestra atque victoria in universo mundo sonetur, et in perpetuum una cum excellentissima filia nostra regina, atque praecellentissimis vestris suboles, cum sanctis omnibus regnare mereamini. Incolumem excellentiam vestram gratia superna custodiat.





LXVII. 378 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de camerado vel trabibus seu lignamine, quod necesse erat ad ipsam ecclesiam sancti Petri faciendum, et de corpore sancto quod Fulgatus [Fulradus] petiit [h 1Kb] .
(An. Dom. 780, Cod. Car. LXI, chron. 66.)

ARGUMENTUM.---Adone diacono misso regio adveniente [Col. 0325A] se audivisse de constanti ejus voluntate erga sanctam sedem. Petit quantocius advehi Romam condicta ligna e Spoleti partibus pro reficiendo tectorio arcuato in basilica sancti Petri, apta enim non reperiebantur in ditione ecclesiastica. Adonem ipsum cum Fulrado abbate olim venientem petiisse corpus sanctum; se ab iis movendis territum visione quadam; suum praedecessorem Paulum concessisse Aciulpho presbytero corpus sancti Candidi quod erat apud Wilcharium archiep., idque illi se concedere. De Neapolitanorum congressibus cum Graecis et Beneventanis, de quibus antea scripserat, se cum Adone communicasse quae coram referret.

Domno [a 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa [b 1Kb] .

Directus a vestigio regalis excellentiae vestrae Ado [Col. 0325B] [Addo], Deo amabilis diaconus, noster vesterque fidelis, multa nobis consueta, quae erga nos et beatum Petrum apostolorum principem geritis, retulit. Quatenus omnipotenti Deo et ejusdem apostolo gratias egimus, indesinenter orantes pro vestra sospitate atque 379 ampla victoria. Porro, dilectissime atque excellentissime fili, sicut direxistis nobis [c 2Kb] nostram [Col. 0326A] petitionem adimpleri pro trabibus ad restaurationem sanctae Ecclesiae, poscimus vestram a Deo promotam excellentiam, ut Kalendis Augusti, hic ad limina beati Petri fautoris vestri, si fieri potest, paratae inveniantur, ut exinde sempiterna memoria vestra et hic et in futuro permaneat. De camarado autem, quod est ypochartosa [Lamb., hypochartosis], ad renovandam in basilica beati Petri apostoli [d 2Kb] nutritoris vestri, prius nobis unum dirigite magistrum, qui considerare debeat ipsum lignamen, quod ibidem necesse fuerit, ut sicut antiquitus fuit, ita valeat renovari, et tunc per vestrae regalis praecellentiae jussionem dirigatur ipse magister in partibus Spoleti, et demandationem [Fors. de mandatione] ibidem de ipso faciat lignamine, quod in praedicto ypochartosin, [Col. 0326B] hoc est camarado, necesse fuerit, quia in nostris finibus tale lignamen 380 minime reperitur [e 2Kb] et pro hoc sanctissimus frater noster Wulcharius archiepiscopus [f 2Kb] nunc minime fatigetur venire, dum ipsum lignamen per semetipsum siccetur, quia dum viride est non audemus exinde opera qualiacunque facere.

[Col. 0327A] Praefatus autem Addo Deo amabilis diaconus, olim dum cum fratre nostro Fulrado, Deo amabili, religioso abbate et presbytero [a 1Kb] , huc venisset, petiit nos ut ei corpus sanctum tribueremus, sed nos, sicut jam dudum vobis direximus, per revelationem 381 territi, nullo modo audemus ex ipsis sanctorum corporibus amplius quid exagitare [b 2Kb] , sed si vestra voluntas fuerit in corpore beati Candidi martyris, quod apud Wulcharium fratrem nostrum archiepiscopum rejacet, si mutatum non est; sed ipsum est, quod sanctae recordationis praedecessor noster domnus Paulus papa concesserat dudum Aciulfo presbytero [c 2Kb] , una vobiscum ipsum illi concedimus sanctum corpus, quia per concilium et fide dignas personas testimonium reddentes, ejus locum atque Ecclesiam [Col. 0327B] reperimus, unde a jam fato domno Paulo papa ipsum sanctum corpus apud jam dictum Aciulfum presbyterum concessum est [d 1Kb] .

De partibus autem Neapolitanis, sicut cum nefandissimis Graecis seu Beneventanis conciliant (Lamb., Gent., Grets., consiliant), qualiter vobis insinuantes 382 per nostras apostolicas syllabas direximus [Col. 0328A] [e 1Kb] , omnia minutius in ore posuimus fidelissimi vestri missi, scilicet Addoni diacono, quod vobis enucleatius simulque per ordinem enarrare debeat [f 1Kb] , ut sicut semper et nunc per vestram a Deo confirmatam regalem potentiam, sancta Ecclesia exaltata triumphet (Lamb. add. et vos) in ampliato honore, una cum spiritale filia nostra regina, seu praecellentissima vestra prole, a terreno regno fulgentes in perpetuum cum sanctis omnibus regnare mereamini. Incolumem excellentiam vestram gratia superna custodiat.





LXVIII. 383 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones pro exaltatione sanctae Dei Ecclesiae, et de territorio Savinensi, quemadmodum praedictus rex sancto Petro pollicitus fuerat, quod in integro contradere juberet [g 1Kb] .
(An. Dom. 781, Cod. Car. LXIX, chron. 67.)
[Col. 0328B]

ARGUMENTUM.---Cum Carolus, mense Aprili, dum Romae erat, territorium Sabinense concessisset [Col. 0329A] sanctae sedi, pontifex mittit suos legatos Agathonem diaconum ac Theodorum consulem et ducem nepotem suum, qui ejus territorii possessionem petant. Victorias hucusque ab eo relatas divo Petro ascribendas esse, cui quae territoria et civitates largitus erat, grata oblatio fuerat summo Deo, per quem vicerat, regnumque ejus, ac regia familia in universo terrarum orbe celebris effecta erat.

Domno [a 1Kb] excellentissimo filio nostroque spiritali [b 1Kb] compatri Carolo, regi Francorum et Langobardorum atque patricio Romanorum, Adrianus papa.

Beatus David rex et propheta, Spiritu sancto repletus, pro futuri regni vestri erga beati Petri apostolorum principis sanctam Ecclesiam benivolentia dignaque solatia ac splendidissima rutilantia [Col. 0329B] orans, canit et dicit (Ps. LXVII): Manda, Domine, virtutem tuam, confirma hoc, Deus, quod operatus es in nobis a templo sancto tuo, quod est in Jerusalem; tibi offerunt reges munera. Ex quibus muneribus ditata spiritalis mater vestra sancta catholica et apostolica Romana Ecclesia, per vestra a Deo 384 protecta laboriosa certamina, relevata exsultat, a templo sancto beati Petri fautoris vestri. Confirma hoc, Deus, quod operatus es [Lamb., confirmat. . . . operatus est] in nobis, crebro orantibus in vobis triumphum, et mandat quotidie virtutem suam per beatum Petrum apostolorum principem, vobis subjiciens omnes barbaras nationes, dilatans atque amplius exaltans in toto orbe terrarum vestrum splendidissimum regnum; et quoniam non valet linguae [Col. 0329C] nostrae ferculum ut dignum est de vestro praecelso mihique dulcissimo amore explicare, apostolica voce proclamamus dicentes (Hebr. I): Multifarie multisque modis olim Deus loquens patribus in prophetis, novissime diebus istis, per unigeniti sui magnificae operationis virtutem ostendit magnalia in orbe terrarum, donans vobis per beatum Petrum [Col. 0330A] clavigerum regni coelorum, victorias, quas [Grets., quibus], dextera Dei cooperante et protegente, multis documentis de vestris allatis muneribus, Ecclesia beati Petri enituit, tam de civitatibus quam de diversis territoriis sub integritate [c 1Kb] eidem Dei apostolo a vobis offertis [Id., oblatis], et ideo poscentes vestram a Deo promotam regalem clementiam petimus, ut sicut a vestra praerectissima excellentia beato Petro nutritori vestro, pro luminariorum concinnationibus, atque alimoniis pauperum, Savinense territorium sub integritate concessum est [d 1Kb] , ita id tradere integrum eidem Dei apostolo, praesidiante vestro praecellentissimo annisu, dignemini. Quidquid enim regni coelorum janitori beato Petro apostolo affertis, in sempiterna memoria pro [Col. 0330B] vobis simulque et praecellentissima filia nostra et spiritali commatre [e 1Kb] 385 domna regina, et pro vestris nobilissimis atque excellentissimis natis, nec non et pro omni Christo dilecta genealogia vestra, sacrificium purissimum atque holocaustum divinae suavitatis odore fragrante in ara vestri pectoris ejus invisibili majestati mactatis, et pro tam magna vobis concessa a Deo super omnes reges per beatum Petrum gratia, nullus sit de adversariis qui vestro mellifluo cordi suadere valeat, ab amore beati Petri apostoli protectoris vestri seu a nostra dilectione, quam usque optantes permanemus [Lamb., add. recedere], ut non deficiat laus vestra per totum orbem terrarum de ore hominum victorias vobis a Deo concessas praedicantium ac diffamantium.

[Col. 0330C] Magnopere [f 1Kb] [Lamb., Gent., Opere] enim direximus, vestrae regali potentiae fidelissimos missos nostros, videlicet dilectissimum filium nostrum Agathonem diaconum, seu Theodorum eminentissimum consulem et ducem, nostrumque nepotem [g 1Kb] , qui vice nostra vobis enucleatius sicut ejus in ore posuimus [Col. 0331A] poscentes suggerant; quos petimus pro amore beati Petri apostoli, benigne cum nimio amore eos suscipere, et illis pro causis beati Petri principis apostolorum vestrae a Deo protectae regali potentiae suggerentibus, dignemini obaudire preces, ut dum a vobis remeaverint et nobis vestram renuntiaverint prosperitatem, referentes simul de causis ejusdem Dei apostoli effectum, et noster pro hoc relevatus fuerit animus, digne valeamus cum propheta psallentes orare (Ps. XIX): Domine, salvum fac regem, et exaudi nos in die qua invocaverimus te. Omnipotens itaque Deus in vobis gratiam suam quam coepit perficiat, atque vitam vestram, una cum praecellentissima filia nostra et spiritali commatre domna regina, vestraque nobilissima prole, et hic [Col. 0331B] per multorum annorum circula extendat, simul gubernacula annuat 386 in ampliori culmine victoriis perfrui, et post longa tempora senioque profecto [Grets., provecto], in coelestis vos patriae congregationem recipiat, ut ibidem sine fide regnare mereamini. Incolumem excellentiam vestram gratia superna custodiat.





LXIX. ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de territorio Savinense, qualiter Itherius et Maginarius missi domni regis ipsum territorium in integro partibus sancti Petri reddere voluerunt, sed propter iniquos homines minime potuerunt [a 1Kb] .
(An. Dom. 782, Cod. Car. LXVIII, chron. 68.)
[Col. 0331C]

ARGUMENTUM.---Ut Sabinense territorium traderetur possidendum sanctae sedi, venerunt missi regii Itherius abbas et Maginarius capellanus, qui una cum pontificiis continuo in id territorium profecti sunt. At variis ex causis quas, ut ait Adrianus, referent iidem missi, rem integram relinquere debuerunt. Quare orat pontifex, ut cum Stephano [Col. 0332A] Saccellario misso suo alterutrum ex iis remittat, qui fines constituat inter partes et possessionem antiqui patrimonii tradat sanctae sedi.

Domno [b 1Kb] excellentissimo filio, nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Ad referendum praecellentissimae regalis potentiae vestrae beneficiis gratias, mens humana, ut reor, fari non potest de tantis laboriosis certaminibus quae erga fautorem vestrum beatum Petrum apostolorum principem et nos geritis, 387 [c 1Kb] quotidie bonitas suffragia, quatenus [d 1Kb] ab ipso Dei apostolo dignam retributionem, et hic et in futuro vestra protectissima excellentia procul dubio credat habere [e 1Kb] .

Euntes autem apud Savinense territorium nostri [Col. 0332B] vestrique fidelissimi missi, videlicet filius noster Itherius venerabilis abbas, seu Maginarius religiosus capellanus [f 1Kb] , sicut per vestrum bonum dispositum, voluerunt nobis contradere in integro jam fato Savinense territorium, et minime potuerunt, mittentes varias occasiones perversi et iniqui homines, tamen et ipsi jam fati fidelissimi missi omnia vobis subtiliter vice nostra referre possunt. Quapropter vestrae a Deo protectae regali potentiae reverendissimum missum nostrum Stephanum [g 1Kb] , dudum sacellarium, direximus suggerendum, ut pro mercede animae vestrae, sicut coepistis [h 1Kb] , ita in integro jam fato territorio [Lamb., fatum territorium] Savinense beato Petro regni coelorum clavigero contradere jubeatis, ut ipse Dei apostolus pro vestra a Deo promota regali [Col. 0332C] praecellentia praecipue suffragans, cum sanctis omnibus regnare mereamini; quatenus pro ejusdem Dei apostoli amore et mercedis animae vestrae, unum e duobus jam fatis missis cum praefato Stephano misso nostro nobis 388 dirigere jubeatis, ut sicut exantiquitus fuit et in veritate jam fati vestri fideles missi satisfacti sunt [i 1Kb] , in integro nobis contradere [Col. 0333A] praecipiatis, et signa [a 2Kb] , inter partes constituentes ut sine qualibet contentione aut controversia maneamus, ut opinatissima vestra memoria pro hoc in coelestibus regnis maneat ampliata. Incolumem excellentiam vestram gratia superna custodiat.





LXX. 389 ITEM EPISTOLA ADRIANI PAPAE, AD EGILAM EPISCOPUM IN PARTIBUS SPANIAE MISSA, Pro fide orthodoxa tenenda, et pro jejunio VI feria et sabbato celebrando [b 1Kb] .
(An. Dom. 782, Cod. Car. XCV, chron. 69.)

ARGUMENTUM.---Aegilae episcopo Hispano rectam fidem servare cupienti, catholicam Romanam Patrum auctoritate comprobatam litteris valde prolixis se emisisse ait. Quas cum minime ad eum pervenisse comperiat, cumque Carolus per Petrum [Col. 0333B] Ticinensem episcopum flagitarit ut Aegilae amico suo iterum mittantur, se earum exemplum ex archivo eductum ad illum tradere missis suis Bellerephonso et Joanni. Multa eum monet ut ab haereticis sibi caveat. De jejunio fer. VI et Sabbati agit.

Adrianus [c 1Kb] episcopus servus servorum Dei dilectissimo Egilae episcopo [d 1Kb] . Dudum praecipua gnaraque dilectio tua ad sedem apostolicam, quae est caput totius [Lamb. add. mundi et omnium Dei] Dei Ecclesiarum, directos affatus, secundum vibrantissimam fidem quam erga beatum Petrum apostolorum principem et nos ex intimo gerit corde, cum nimio amore suscepimus, ad ea quae ejus poposcit solertia, ex divino fonte oriri nitidius ac saluberrime sanctae nostrae catholicae et apostolicae Ecclesiae [Grets. add. vetusto] [Col. 0333C] olitano ritu, orthodoxae fidei exarantes, imo sanctorum Patrum venerandam institutionem sine macula speculantes, per earum tunc transvectores 390 tuae emisimus almitati; et quoniam, ut fertur, nequaquam ipsi apostolici ad te profecti sunt apices, nostris [Col. 0334A] eos habentes registris exaratos, infra rescribentes per harum gerulos, scilicet Bellerefonsum seu Johannem clericum direximus denuo [e 1Kb] sicut nobis per fidelissimum missum suum, videlicet reverentissimum et sanctissimum Petrum Ticinensis ecclesiae episcopum [f 1Kb] , praecellentissimus ac praefulgidus filius, et spiritalis compater noster domnus Carolus rex Francorum et Langobardorum ac patricius Romanorum, pro tua insigni dilectione poscendum emisit, et per ejus regale adminiculum tuis faventes votis adimplere prorsus studuimus. Illos vero procaces ac haereticos homines, qui tuam subvertere nituntur orthodoxam fidem, et undique te coartantes, angustias et varias tempestates seminant, apostolico indutus praecepto simulque apostolicis imbutus disciplinis, seu [Col. 0334B] saluberrimis orthodoxae fidei sanctorum Patrum repletus institutis, eos qui tuas noluerint amplecti rectae fidei praedicationes, post unam et secundam admonitionem seu increpationem, tanquam ethnicos et publicanos deputans, habeto pro nihilo eorum infrunitas insidias, propheta testante, qui ait (Ezech. III): Si autem annuntiaveris impio, et ille non fuerit conversus ab impietate sua, et a via sua impia, ipse quidem in impietate sua morietur, tu autem animam tuam liberasti; quatenus oportet te, vas [Lamb., vasis] electionis, beati Pauli apostoli imitari praecepta ac vestigia sequi (II Thess. III): 391 Subtrahere te ab omni fratre ambulante inordinate. Et constans esto (Rom. VIII): Quia diligentibus Deum omnia cooperantur in bonum. Potius nempe si doctrinam sanctae catholicae [Col. 0334C] et apostolicae Romanae Ecclesiae secutus fueris, non timebis mala, quia fortissimus auctor ac ejus fundator beatus Petrus claviger regni coelorum, tecum est usque in finem, Domino pollicente (Matth. ult.): Ecce ego vobiscum sum omnibus diebus, usque ad consummationem [Col. 0335A] saeculi. Nulla quippe hebetudo atque quaelibet ambiguitas ascendat in suavissimam sacramque mentem tuam, eo quod (Matth. V), Qui persecutionem patiuntur propter justitiam, quoniam ipsorum est regnum coelorum. Et iterum (Heb. XI): Sancti per fidem vicerunt regna [a 1Kb] .

Porro in ipsis referebatur apicibus tuis, qualiter vobis nimis intentio est de sexta feria et Sabbato, quod istos duos dies dicimus jejunio mancipandos. Nequaquam haereticorum hominum ignaviam, atque impiam perversamque amentiam inanesque ac mendaces sequere fabulas, sed magis doctorum nostrorum, sanctorum Patrum, sicut nobis intimant, videlicet beati Sylvestri, atque Innocentii papae [b 1Kb] , pariterque almi Hieronymi [c 1Kb] , seu Isidori, divinos sermones [Col. 0335B] annecte, et ex nostra apostolica olitana regula, Sabbato jejunare, firmiter atque procul dubio tenens [d 1Kb] tua non desinat sanctitas; si enim a regia non vis discedere via, praedictorum 392 sanctorum Patrum censuram non deseras, et beati Augustini opuscula legere non praetermittas, ubi egregium praedicatorem atque doctorem suum sanctum Ambrosium [e 2Kb] meminit pro jejunio sabbati sanctam catholicam et apostolicam nostram Romanam nimis laudasse Ecclesiam, et quia, gerente Spiritu sancto, nullis tentationibus superari tuam almitatem conjicimus, [Col. 0336A] eas quas superius polliciti sumus, liquida exarationis pagina instituemus series.





LXXI. 393 ITEM EPISTOLA ADRIANI PAPAE, AD EGILAM EPISCOPUM, SEU JOANNEM PRESBYTERUM, De eorum sacratione, vel constantia in partibus Spaniae praedicandum, et de paschali festivitate, et de praedestinatione hominis, sive ad bonum, sive ad malum, et de coinquinatione eorum tam in escis quamque in potu, seu et de diversis erroribus, et de eorum pseudosacerdotibus, qui vivente viro sortiuntur uxores, et de libertate arbitrii, vel multis aliis capitulis in partibus illis contra fidem catholicam ortis [f 1Kb] .
(An. Dom. 782, Cod. Car. XCVI, chron. 70.)

ARGUMENTUM.---Exemplum litterarum quae fuerant directae Aegilae episcopo et Joanni presbytero in Hispaniam ad praedicandum euntibus. In iis errores [Col. 0336B] plures haereticorum exagitantur. Feliciana haeresis siletur, quia nondum eruperat. Nicaena constitutio de die Paschatis conciliorum et decretorum pontificum auctoritate firmatur contra Hispanorum errores. De praedestinatione, gratia, et libero arbitrio iidem male sentientes, pluribusque aliis erroribus irretiti arguuntur. Eos errores cum Priscilliana haeresi jam exstinctos fuisse; sedulo cavendum ne jampridem damnati reviviscant.

Adrianus [g 1Kb] episcopus servus servorum Dei dilectissimo nobis Egilae episcopo seu Joanni presbytero [h 1Kb] .

Audientes orthodoxam vestrae dilectionis in Christo constantiam, atque ita vos antiquae fidei communionisque [Col. 0337A] sinceris traditionibus inhaerentes, 394 ut mentem Christianae deditam veritati, nullatenus inficerent praevaricatorum vicina contagia, magnificavimus Dominum charitatemque vestram indesinenter laudavimus, quatenus per earum latores, videlicet Saranum diaconum et Victorinum clericum, suscipientes vestrae dilectionis affatus, enucleatius eos reserantes liquido informati sumus; et quoniam pro sedis apostolicae principatu, cujus sollicitudo delegata divinitus cunctis debetur Ecclesiis, quam laudabiliter fidei veritatem noveritis et quam sollicite Dominico gregi devotionem officii pastoralis impendatis, frater noster Wulcharius archiepiscopus provinciae Galliarum [a 2Kb] , cui et licentiam dedimus de vestris ordinationibus atque auctoritatem dirigere, vos pro orthodoxae [Col. 0337B] fidei sanctaeque catholicae Ecclesiae praedicatione, in partibus Spaniensis provinciae [b 2Kb] pro vobis nobis insinuavit, magnisque gaudiis triumphamus, cum ubique terrarum Dominum Sabbaoth semen purae confessionis reliquisse 395 cognoscimus quod non in petrosa deveniens, aestu tentationis exaruit, nec viae proximum cecidit vagantibus inimicis expositum, nec in spinis irruit suffocandum, sed in bonam terram piae devotionis vestra coelesti satione dispersum in tricesimum et sexagesimum fructum centenariumque proficit; perfectionem scilicet [Col. 0338A] frumenti Dominici mystica locutione designans.

Quapropter exsultantibus animis confidentius incitamus, ut ab omni pestis incursu pectora vestra sapienter intemerata servetis, quoniam Qui perseveraverit [Lamb., Gent., usque] in finem, hic salvus erit (Matth. XXIV): Dominus prope est, nihil solliciti sitis (Phil. IV): siquidem major est qui in nobis est quam qui in hoc mundo, regnumque Domini intra nos esse Scriptura testante sit certum. Quamvis ergo magna locorum intervalla nos dividant, si in unitate fidei nostrae perseveraveritis, vobiscum sumus; tantum ut sit auxiliante Domino constantia perseverans, dicente Apostolo (Philipp. I): Vobis enim datum est pro Christo, non solum ut in eum credatis, sed etiam ut pro ipso patiamini. [Col. 0338B] Ad quam fortitudinem sanctarum mentium roborandam, dilectionem vestram jam fatus sanctissimus archiepiscopus [Grets. add. ad] nos illi licentiam cedentes, pro apostolicae fidei amore direxit, quibus merito persistentes integritate ornari usque ad coronam bravii exoptare non dubitamini.

Ferebatur siquidem in ipsis vestris apicibus quod multi in partibus illis in insipientiam atque cordis dementiam devoluti, nostrae relationis atque admonitionis seriem, secundum venerandi Nicaeni concilii institutionem de paschali festivitate editam [c 2Kb] , contemnere [Col. 0339A] 396 audent. Quod si [a 1Kb] plenilunium, quarto decimo scilicet die lunae [b 1Kb] , sanctum Pascha minime sit celebratum, sed praetermisso eodem quintodecimo die, in alio sequentis septimanae Dominico, quod est vicesimo secundo lunae die, paschalis festi gaudia pronuntiantur celebranda. Quod si interius mente perpenditur magni ac venerandi Nicaeni concilii trecentorum decem et octo sanctorum Patrum simul convenientium promulgata Paschalium festivitatum ratio, procul dubio omnis error omnisque ambiguitas ab haesitantium cordibus auferetur; sed dum plerique propria commenta, ut acuti, perspicaces et mundanae scientiae gnari, spiritalis vero eruditionis ignari, vendicare desudant, olitanam Patrum traditionem desidiosa ignavia praetereunt, et vera mendacio obumbrare [Col. 0339B] inhiant.

In eodem quippe magno Nicaeno concilio decennovennali cyclo Patrum confirmato sententia, ita inter caetera ibidem fertur promulgatum: quod non amplius quam usque ad vicesimam primam lunae diem hujus sacrae festivitatis solemnia dilatentur [c 2Kb] . Quam Paschae rationem et Antiochenum demum venerandum 397 corroborans concilium, inter reliqua, ita inibi, in primo scilicet capitulo, constat exaratum: »Omnes qui ausi fuerint dissolvere definitionem sancti et magni Nicaeni concilii, congregati sub praesentia piissimi et venerandissimi principis Constantini, de salutifera sancti Paschae solemnitate, excommunicandos [Col. 0340A] et ab Ecclesia esse abjiciendos censemus [d 1Kb] ;« etsi tamen contentiosius adversa ea quae bene sunt statuta perstiterunt, atrocioribus porro [Lamb., fore] summissuros interdictionibus censuerunt. Nam et beatissimus Dionysius ea quam de ratione Paschae promit epistola, ita ait: »A duodecimo Kalendarum Aprilium die cunctorum Orientalium sententia, aequinoctii cursus vernalis consequatur, decreverunt [e 1Kb] maxime Aegyptiorum peritiam, qui, ut hujus calculationis gnari doctique sunt, inquirendam specialiter adnotatur [f 1Kb] , in quo etiamsi luna quartadecima celebrandum Pascha, sancta synodus [g 1Kb] Nicaena sine ambiguitate firmavit [h 1Kb] .«

Attendite, dilectissimi nobis, et illud quod beatus Proterius Alexandrinae ecclesiae praesul, praedecessori [Col. 0340B] nostro beatissimo Leoni papae, ob piae memoriae Marciani principis jussum, direxit; post plurima enim ita ait: »Olim quippe Dominus 398 per Moysen [Lamb. add. tempus paschale] significans dicit (Exod. XII): Mensis iste vobis initium mensium, primus erit in mensibus anni; et facies Pascha Domino Deo tuo, quarta decima die mensis primi.« Et post pauca subjunxit dicens: »Si quando in die Dominico quarta decima luna reperta, in sequenti septimana est dilatanda festivitas, sicut et veteres Patres nostri fecerunt, quartasdecimas lunas occurrentes in aliam Dominicam transferentes [i 2Kb] .«

Unde constat, dilectissimi, non amplius hujus venerandae [Col. 0341A] festivitatis solemnitatem differri [Lamb. add. fas esse] quam usque in vicesimam primam lunae diem, jure [Lamb., Gent., rite] observantes hebdomadae dierum numerum, dum solaris cursus a lunae cursu omnino discordat; quoniam in sex quidem diebus creator omnium Dominus aethereum firmamentum omnemque ejus ornatum, rutilantia aequoris, atque telluris gignentia, ac elementorum materiam, et cunctorum reptilium animantia patravit, et postrema e limo hominem finxit feria [a 2Kb] , et in septimo die requievit ab omni opere quod patrarat. His nempe septem diebus a quarto decimo lunae 399 die, quod est plenilunium, si Dominica tamen occurrerit quae est prima et sancta dies, pro eo quod non oportet in ea jejunare, intermissis in alia Dominica [Col. 0341B] quae est sancta et prima dies vicesimaprima luna, rationis ordo exigit a Christianis sanctum Pascha celebrandum; nam si in sabbato quartadecima luna advenerit, non est intermittenda subsequens Dominica, quintadecima videlicet lunae dies, venerantes eamdem Dominicam, quae est prima sabbatorum dies, in qua lux, jubente Deo, in ipso mundi exordio prodiit, in qua et vera lux Salvator noster ab inferis carne resurrexit. Nam si octo dies a XIV lunae die, quando jejunium solvitur, intermittuntur, ut in XXII die lunae paschalis festivitas dilatetur, ergo jam non septimana, id est hebdomada, sed ogdoada [b 1Kb] , ut stolidi quique et vecordes definiunt [Lamb., profanizant], dicenda atque observanda est. Intuendum quippe et illud ratio suadet, quod septem hebdomadae [Col. 0341C] et non octo intermittuntur a Paschali festivitate usque ad sanctam Pentecostem, in qua Paraclitum [Col. 0342A] Spiritum a Patre redemptor noster, Dei vivi Filius, post gloriosam resurrectionem suam sanctis suis apostolis misit; pro quo regia gradimur via, et non declinabimus penitus per tortuosum et dumis ac tribulis repletum callem; pergant per eam hi qui cupiunt nova figmenta et scelerum monumenta componere, ut merito spinae et tribuli generentur eis.

Jam quidem dudum decessores et praedecessores nostri sancti pontifices, pro hac quaestione simulque haeresi illis compatribus [Grets., compartibus] monitorium atque adhortationem dirigentes, congruis 400 epistolis beati Cyrilli, atque Theophili [c 1Kb] , nec non et aliorum sanctorum Patrum, quas dinumerare longum est, promulgantes docuerunt, quas vestrae dilectioni gnaras esse dubium non est; pro quo non silemus, [Col. 0342B] charissimi, impensius commonere ut a falsis fratribus caveatis, et in eo modo quo sancta nostra Romana Ecclesia, caput omnium Ecclesiarum Dei, Paschalem celebrat solemnitatem, et vos procul dubio celebrare studeatis ut sicut pares nos Christianorum fidei religio efficit, aequales nimirum in festivitatibus efficiat.

Insinuavit dilectio vestra et hoc quod quidam pollicentes [Lamb., polluentes], atque in errore perseverantes praedicant, ut qui non ederit pecudum aut suillum sanguinem et suffocatum, rudis est aut ineruditus; nos quidem apostolicis praeceptis imbuti atque eruditi, confirmantes praedicamus, quod si quis pecudum aut suillum sanguinem vel suffocatum manducaverit, non solum eruditionis totius alienus, sed ipsius quoque intelligentiae communis prorsus [Col. 0342C] extraneus, sub anathematis vinculo obligatus, in laqueos incidat diaboli [d 4Kb] .

[Col. 0343A] 401 Illud autem, quod alii ex ipsis dicunt, quod praedestinatio ad vitam, sive ad mortem, in Dei sit potestate [a 1Kb] [Lamb. add. et non nostra; isti dicunt: Ut quid conamur vivere, quod in Dei est potestate?]; alii iterum dicunt: Ut quid rogamus Deum, ne vincamur tentatione, quod in nostra est potestate, quasi libertate arbitrii? Revera enim nullam rationem reddere vel accipere valent, ignorantes beati Fulgentii episcopi ad Eugippium presbyterum contra sermones cujusdam Pelagiani opuscula directa, quibus infra multa idem pater docens haec verba subjungit [b 1Kb] : »Illi autem, dum pro se gratiam solum reprehensibiliter intromittunt, in se damnabiliter calcaverunt, qui alios ad vitam, alios ad mortem asserunt destinatos, adverte quibus se impietatis nexibus ligant. Si ad [Col. 0343B] bonum praedestinatus sum, contra malum resistere necesse mihi non erit; si vero ad malum natus, bonum mihi exercere nihil proderit. Ac sic in utraque parte intercluso appetitu laudis et gloriae, unus securitate, alius desperatione torpescit, ac per haec otiabitur omnis justitiae exercitatio, oratio cessabit, languebit operatio. Sed non ita est, quin potius incessanter oremus, quia ipse Dominus dicit: Sine intermissione orate, ne intretis in tentationem. Nihilominus contra omne peccatum non solum oratione, sed etiam labore luctemur, quia ipse Dominus praesenti lectione testatus est, quia unusquisque propriam mercedem accipiet secundum suum laborem.

»Haec verba quibus auctor sermonis illius veritatem praedestinationis nititur oppugnare, inconsiderate [Col. 0343C] atque indiscrete prolata, Deo nos adjuvante, monstramus, etc.«

402 Et post caetera: »Opera ergo misericordiae ac justitiae suae praeparavit Deus in aeternitate incommutabilitatis suae, et sicut futurorum operum suorum nunquam fuit ignarus, sic in eorumdem operum praeparatione nunquam improvidus; praeparavit ergo justificandis hominibus merita; praeparavit iisdem glorificandis et praemia, malis vero non praeparavit voluntates malas aut opera mala, sed praeparavit eis justa et aeterna supplicia; haec est aeterna [Col. 0344A] praedestinatio futurorum operum Dei, quam sicut nobis apostolica doctrina semper insinuari cognoscimus, sic etiam fiducialiter praedicamus: beatus enim Paulus, praedestinationem eorum quos Dominus gratis salvat et evidenter et frequenter insinuat; ipse enim dicit de Deo: Nam quos praescivit et praedestinavit, conformes fieri imaginis filii ejus, ut sit ipse primogenitus in multis fratribus (Rom. VIII); et post: Quos autem praedestinavit, hos et vocavit; et quos vocavit, hos et justificavit: quos autem justificavit, illos et glorificavit. Non utique alios, sed quos praedestinavit hos vocavit, hos justificavit [Lamb., Gent., hos justificavit, hos glorificavit]. Nihil incertum in Dei operibus nutat, quia nihil suae praedestinationis evacuat; praedestinationis igitur suae opera vocatione [Col. 0344B] Deus inchoat, glorificatione consummat. Non tamen in omnibus quos vocavit, sed quos secundum propositum vocat; diligentibus enim Deum omnia cooperantur in bonum, his qui secundum propositum vocati sunt (Ib., v. 28).«

Item post multa: »Teneatur ergo praedestinationis veritas a fidelibus cunctis, quia quisquis divinum non credit in hac praedestinatione consilium, non perveniet ad gloriosum ejusdem praedestinationis effectum; quisvis autem non est praedestinatus ad gloriam, invenitur sine dubio praescitus ad poenam; quae ideo in Dei nomine praeparatione praedestinata cognoscitur, ut per eam infidelitas atque iniquitas puniatur; propter quod beatus Judas apostolus (Jud. v. 4) quosdam destinatos dicit in judicium, his verbis: [Col. 0344C] Subintroierunt enim quidam homines impii, qui olim praescripti et praedestinati erant in hoc judicium Dei nostri. Vigilanter autem in doctrina Spiritus sancti praedestinatos impios non dicit ad peccatum, sed ad judicium, id est non ad impietatem, sed ad punitionem. Non enim praedestinati sunt ad hoc, quod vitiosas impietates admittunt, sed ad illud quod judicio aequitatis divinae recipiunt. Ipsorum enim opus est quod impie faciunt, Dei autem opus est quod juste recipiunt.«

403 Item post caetera: »Proinde quod auctor illius sermonis subsequenter adjunxit dicens: Quin [Col. 0345A] potius incessanter oremus, quia ipse Dominus dicit (Matth. XVI): Sine intermissione orate, ne intretis in tentationem; et post: Nihilominus contra omne peccatum, non solum oratione, sed etiam labore luctemur.« Et iterum: »Sic laborantes vocat Dominus dicens (Matth. XI): Venite ad me, omnes qui laboratis et onerati estis, et ego vos reficiam. Sed nos a Deo humiliter gratiam poscamus, quam collaborantem jugiter habeamus, per quam nos Deus et in labore custodiat, et ad mercedem peracto labore perducat.«

Porro, dilectissimi, diversa capitula quae nobis innotuistis, id est, quod multi dicentes catholicos se [Lamb., Gent., esse], communem vitam gerentes cum Judaeis et non baptizatis paganis tam in escis quamque in potu, seu et diversis erroribus, nihil polluisse [Col. 0345B] inquiunt; et illud quod inhibitum est, ut nulli liceat jugum ducere cum infidelibus; ipsi enim filias suas cum alio benedicant et sic populo gentili tradentur; et quod sine examinatione praefati presbyteri, ut praesint, ordinantur; et alius quoque immanis invaluit error et perniciosus, ut etiam vivente viro mulieres in connubio sibi sortiantur ipsi pseudosacerdotes, simulque et de libertate arbitrii, et alia multa, sicut fati estis, quae longum est dicere. Quid multis [Lamb., Gent., multa] vobis haeresum singula scribam? quia olim tempus est, quod Priscilliani dogmatis impleverunt [a 1Kb] . Quapropter, dilectissimi, oportet vestram industriam solertissime vigilare, et sicut decet Domini sacerdotes, nullos vos canones ignorare, nec quidquam facere quod Patrum possit regulis obviare. Quae [Col. 0345C] enim a nobis res digna servabitur, si Decretalium norma constitutorum, pro aliquorum libito licentia populis permissa frangatur? 404 Unde constat, ut si quis de praedictis capitulis obnoxius reperietur, profecto is regulariter consortio fidelium Dei, ut pote corruptor Patrum traditionum, extorris efficiatur et in aeterna condemnatione inveniatur.

Cavendum ergo dilectioni vestrae est, magnaque diligentia prohibendum, ne per hujusmodi homines exstincta dudum scandala suscitentur, et de exciso olim dogmate aliquid in provincia ejusdem mali germen oriatur, quod non solum in radicibus suis crescat, sed etiam sanctae Ecclesiae subolem [Lamb., sobolem] veneno sui odoris inficiat. Qui correctos se [Col. 0346A] videri volunt, ab omni suspicione se purgent, et obediendo vobis probent se esse nostros; quorum si quisquam salubribus praeceptis satisfacere detractaverit, sive ille clericus, sive laicus, ab Ecclesiae societate pellatur, ne perditor animae suae saluti insidietur alienae, et sicut per nos, seu almum [b 1Kb] archiepiscopum, in praedicatione orthodoxae fidei directi sanctae Romanae Ecclesiae, ob amorem beati Petri principis apostolorum, concordes praedicate, ut sicut unus est pastor noster Christus Dei vivi Filius, omnes simul in uno ejus efficiamur aggregati ovili, et quemadmodum unius capitis sumus membra unum efficiamur corpus in Christo Jesu Domino nostro, promerentes ejus, quam sanctis suis contulit cultoribus qui ejus praecepta custodiunt et ab initio mundi divinae ejus placuerunt [Col. 0346B] majestati, desiderabilem promissionem, quam ait (Matth. XXV): Venite, benedicti Patris mei, percipite regnum vobis praeparatum ab origine mundi.





LXXII. 405 ITEM EPISTOLA EJUSDEM PAPAE AD DOMNUM CAROLUM REGEM DIRECTA, In qua continetur de fide vel constantia ipsius apostolici erga praedictum regem [c 1Kb] .
(An. Dom. 782, Cod. Car. LVI, chron. 71.)

ARGUMENTUM.---Patrimonii Sabinensis causam ab Itherio et Maginario discussam, jure antiquo sanctae sedis integris testibus comprobato, ei commendat. Rogat ut eosdem missos, sive illorum alterutrum iterum mittat, per quem sancta sedes possessionem ineat antiqui juris; se enim praeter istud nil aliud petere.

Domno [d 1Kb] excellentissimo filio Carolo, regi Francorum [Col. 0346C] et Langobardorum atque patricio Romanorum, Adrianus papa.

Recordari vos credimus [e 1Kb] , excellentissime et a Deo protecte fili et magne rex, quomodo disposuistis vestros prudentissimos ac fidelissimos missos, ut cum nostris pariter missis pergerent ad suscipiendum in integro patrimonium nostrum Ravennense, quod pro vestrae animae mercede et venia delictorum beato Petro protectori vestro concedi jussistis. Dum vero nostri vestrique illuc pergerent missi [f 1Kb] , inventi sunt ibidem fidelissimi, atque seniores testes annorum plus minus centum qui testificantes super altare, intus ecclesiam sanctae Dei genitricis Mariae, in loco quidem Forobono [g 2Kb] , coram [Col. 0347A] sanctis Evangeliis, in 406 praesentia fidelissimorum ac nobilissimorum vestrorum missorum, scilicet Itherii et Maginarii tantummodo vestri missi, absque praesentia nostrorum missorum, affirmantes dixerunt, quod et ipsi vestri missi vobis suppliciter sicut testes illi jurati patefecerunt referre possunt, quomodo antiquitus ipse beatus Petrus sanctaque nostra Romana Ecclesia idem detinuit patrimonium, et minime ipsum suscepimus in integro patrimonium vel nostris missis contraditum est, sicut isti testes affirmantes, coram sanctis Christi Evangeliis testificantes dixerunt [a 2Kb] .

Sed petimus te, excellentissime fili et magne rex, atque spiritalis compater [b 1Kb] , ut vestram apprehendere debeant dexteram, et jurantes dicant ipsi vestri [Col. 0347B] nobilissimi, quid de eodem patrimonio Savinensi beati Petri praeviderunt atque cognoverunt; testem enim invoco Deum, quia nullorum fines irrationabiliter appeto, sed sicut ex antiquitus fuit ipsum jam fatum patrimonium 407 et id in integro beato Petro apostolo concessistis, ita suscipere optamus [c 1Kb] , quatenus petimus vestram praecelsam regalem potentiam, ut pro amore ejusdem Dei apostoli, atque nostro, ipsos jam fatos fidelissimos missos vestros, aut unum ex illis cum alia persona quae vobis placuerit dirigere jubeatis [d 1Kb] , ut ipsum patrimonium Savinense, sicut coepistis, in integro, justitia annuente, nobis contradatur. Quapropter usque in finem perseverare debeat vestra regalis potentia, sicut idem patrimonium in integro eidem Dei apostolo pro vestrae animae [Col. 0347C] mercede concessistis atque tradidistis, ut hic et in futuro, a Domino Deo nostro et ab ipso clavigero [Col. 0348A] regni coelorum retributionem boni operis suscipere mereamini, una cum excellentissima filia nostra, domna regina, nostraque spiritali commatre, et vestra nobilissima prole, atque memoriale vestrum in Ecclesia ejusdem Dei apostoli opinatissime in aeternum permaneat. Incolumem excellentiam vestram gratia superna custodiat.





LXXIII. 408 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de sacratione Petri episcopi, seu et [Lamb. om. et] de territorio Savinensi [e 1Kb] .
(An. Dom. 782, Cod. Car. LXXVI, chron. 72.)

ARGUMENTUM.---Petrum cum regiis litteris advenientem [Col. 0348B] ut a pontifice ordinaretur episcopus, continuo consecrat, ac Romanae consecrationis gratia praeferendum caeteris monet. Chalcedonensis concilii compendium ab eodem allatum, esse apochryphum. Apud sedem apostolicam servari integrum, ejusque breviarium rejici. Se sancti Leonis epistolam mittere, quae ante concilii ejus primam actionem exstat, et qua Leo damnat latrocinalem synodum Ephesinam II, contra Flavianum et Theodosii imperatoris fidem commendat. Eadem occasione anxietatem suam significat possessionem ineundi territorii Sabinensis integri per suos missos, qui causam jam expenderant.

Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Nectareas mellifluasque regalis excellentiae vestrae per harum transvectorem Petrum reverendissimum [Col. 0348C] et sanctissimum fratrem jam et coepiscopum nostrum, suscepimus syllabas [g 1Kb] , in quibus de ejus ordinatione [Col. 0349A] reperientes, illico benignae voluntatis vestrae mandata, sicut soliti sumus, implevimus [a 4Kb] . Quem petimus pro amore beati Petri apostolorum 409 principis, fautoris vestri, et nostra invicem firma dilectione, in omnibus eum tenentes amplius illum exaltare dignemini. Sic enim decet, ut qui ab apostolica sede ordinatus fuerit, omnibus in honore canonicae institutionis, sicuti mos antiquitus fuit, partibus illis praecellat. Quantam enim fiduciam atque gloriationem in vestra praecelsa regali potentia habemus, lingua ut reor humana fari non potest; quatenus ipse jam fatus Petrus reverentissimus et sanctissimus frater et coepiscopus noster insinuare potest, quanta amoris ferventia cor nostrum in vestra triumphatissima praecellentia die noctuque existit; [Col. 0349B] et dum tantam fiduciam de vestra a Deo protecta [Col. 0350A] regali excellentia gerentes habemus, nimis exspectabiles sumus, sicut vobis poscentes direximus, de Savinensis territorio [b 1Kb] , ut ea quae [Lamb. add. pro] mercede animae 410 vestrae, pariterque spiritalis filiae nostrae atque commatris, nec non vestrae nobilissimae prolis, beato Petro apostolorum principi in integro concessistis, adimplere per fidelissimos missos vestros, qui et causam ex parte examinaverunt, sicut et antiquitus fuit, et contradere nobis jubeatis, uti ab ipso regni coelorum clavigero dignam retributionem hic et in futuro recipere mereamini.

Enimvero praedictus Petrus reverendissimus et sanctissimus frater et coepiscopus noster, obtulit nobis pseudopyctacium [c 1Kb] a Paulino sicut fatus est pro Theodosio quondam interpretatum [d 2Kb] , et a vestra [Col. 0350B] excellentia nobis directum; habens insuper a scriptione [Col. 0351A] [Grets., ascriptum] breviarium Chalcedonensis concilii a quodam Verecundo episcopo editum, quem in apocryphis reperientes falsidicus invenietur [a 2Kb] . Sancta vero catholica et apostolica spiritalis 411 mater vestra Romana Ecclesia non breviter sed totum sanctum et venerabile quartum Chalcedonense amplectens prorsus veneratur, et non audet relinquere sanctum et venerabile ejus constitutum, et exsequi a quodam factum breviarium, nullam consonantiam sanctae institutionis habens. Nos quidem pro tanto amore quem erga vestram a Deo institutam regalem potentiam habemus, direximus vobis ex eodem sancto et venerabili concilio ante actionem ejus exemplar epistolae sancti Leonis pontificis ad clerum et nobiles Constantinopolitanos, atque populum [Col. 0351B] ejusdem civitatis directae, post actum iniquum et perversum in Efesina [Lamb., Grets., Ephesina] urbe secundum concilium adversus sanctum et venerabilem Flavianum eumdem Constantinopolitanum episcopum, condemnans impiissimum Dioscorum atque profanum Eutychem [b 2Kb] , adhortans atque commonens praedictum populum ut in ea fide permaneat in qua Christianissimum principem eorum novit permanere; talis enim almus et venerabilis vir, atque in toto orbe sanctus Leo papa, noster praecessor opinatissimus praedicabilis fuit, ut si aliquid in fide adversus Theodosium imperatorem scandalizatum fuisset, nunquam post actum iniquum et latrociniosum secundo in Efeso factum, ipse praecipuus beatus Pater sanctus Leo haereticos damnans, laudasset [Col. 0351C] fidem Theodosii; 412 sed magis pariter [Col. 0352A] cum ipsis velut consentaneum eum damnasset [c 1Kb] .

Nos quidem, sicut fati sumus, apocryphos libros non sequimur, sed eos veneramur et amplectimur quos sancta catholica et apostolica suscepit Ecclesia, in qua fundati una cum filia nostra et spiritali commatre domna regina, atque vestra triumphatissima subole, per multorum annorum curricula regno perfrui dignemini, et cum sanctis omnibus praemia aeterna in vita perpetua habere valeamini. Incolumem excellentiam vestram gratia superna custodiat.





LXXIV. 413 ITEM EPISTOLA AD DOMNUM CAROLUM REGEM DIRECTA, In qua continentur gratiarum actiones pro exaltatione sanctae Dei Ecclesiae, et de territorio Savinense, qualiter Machinarius [Lamb., Maginarius] fidelissimus ejusdem praecelsi regis, ipsum territorium cum integritate partibus sancti Petri contradere voluit. Sed propter iniquos atque perversos homines minime potuit [d 1Kb] .
(An. Dom. 783, Cod. Car. LXXVIII, chron. 73.)
[Col. 0352B]

ARGUMENTUM.---Maginarium venisse cum regiis litteris amoris plenis erga se et sanctam sedem. Eumdem tradere voluisse territorium Sabinense integrum, ut jussus fuerat, at propter malignitatem hominum non potuisse. Inspectas tamen ab eo esse donationes imperiales et Langobardorum restitutiones. Se neque imperatorias, neque regias largitates curare, uni Carolo Sabinense territorium integrum acceptum referre; propterea opportune legaturum missos suos cum documentis, ut inde veritas elucescat et subsequatur effectus.

[Col. 0352C] Domno [e 1Kb] excellentissimo filio, nostroque spiritali [Col. 0353A] compatri, Carolo regi Francorum et Langobardorum atque patricio Romanorum, Adrianus papa.

Divinitus praeordinatam vestram a Deo protectam summam regalem potentiam procul dubio credimus, quia super pristinos omnes ac fidelissimos orthodoxosque reges atque imperatores, erga sanctam catholicam et apostolicam spiritalem matrem vestram Romanam Ecclesiam veram dilectionem habentes, innumerabilia bona per vestra laboriosa certamina quotidie offertis, et pro hoc nempe certi facti estote, quia quantum caput totius mundi, eamdem sanctam [Gent. add. Romanam] Ecclesiam ejusque rectorem simulque pontificem amplectendo seu fovendo, honorabiliterque glorificando diligitis, tantum vos beatus Petrus, 414 apostolorum princeps, [Col. 0353B] [Lamb. add. per] inconcussos facit triumphos hic et in futuro victores super omnes regnare reges; prorsus quippe confidimus, quia quantum per vos sancta catholica et apostolica spiritalis mater vestra Romana Ecclesia exaltata triumphat, tantum coeleste vos ambire atque haereditare per intercessionem apostolorum principis concedit in perpetuum regnum [a 1Kb] .

Veniente igitur hic apud nos fidelissimo Maginario, denuntians nobis vestrae sospitates regalis potentiae, nimis pro hoc nuntio noster relevatus est animus. Repleti sumus omni laetitia et exsultatione. Qualiter vero ei praecepit vestra a Deo promota triumphatissima excellentia pro Savinensi territorio, ut nobis sub integritate contraderet, sicut beato Petro clavigero regni coelorum tribuistis minime [Col. 0353C] propter malignos ac perversos homines potuit [b 1Kb] ; totam enim justitiam quam beatus Petrus apostolus protector noster ex ipso territorio habet, praesentialiter jam fatus Maginarius missus vester vidit, tam per donationes imperiales, quam per ipsorum protervorum regum Langobardorum ipsum territorium cum mansis sibi pertinentibus enucleatius designantes [c 1Kb] . Si vero perfidus Desiderius dudum rex, non [Col. 0354A] sub integritate, sed tantummodo masas [d 1Kb] nobis, quantum reperiri potuit, quas ex antiquitus sancta Romana Ecclesia tenuit, ut nullus ex illis partibus Langobardorum ausus est resistere; 415 quanto magis vestrae a Deo protectae regali potentiae in omnibus obedientes existentes jussa vestra adimplere debuerant [e 1Kb] ?

Nos quidem neque imperatoribus, neque regibus gratias agimus, nisi tantummodo vestrae triumphatissimae excellentiae, quia noviter eum beato Petro apostolorum principi sub integritate condonastis [f 1Kb] ; pro hoc enim fidelissimos missos nostros una cum monitionibus nostris apto tempore vestrae regali potentiae dirigimus, ut liquida perscrutatione divinitus inspiratus eas indagans, justitiae beato Petro apostolo eveniant [Col. 0354B] ad effectum, ut praecelsum a Deo promotum regale vestrum culmen atque memoria vestra in Ecclesia beati Petri nutritoris vestri usque in finem saeculi inter sanctos nominetur. Sed sicut semper in ejus sacratissima aula orantes pro vobis persistimus, omnipotens, clemens et misericors Deus in cujus manu cor excellentiae vestrae regitur, una cum excellentissima filia nostra et spiritali commatre domna regina, seu domno Pippino excellentissimo rege Langobardorum et propria spiritali filio nostro, caeteraque vestra nobilissima prole, corroboret cor et mentem vestram et brachium suae potentiae vobis extendat, ut victores vos super omnes barbaras nationes faciat. Quatenus omnes sub vestro brachio humiliati vestigia pedum vestrorum osculentur, ut amplius Ecclesia [Col. 0354C] Dei per vestram a Deo institutam regalem potentiam, nimirum [Grets., nimium] exaltata permaneat. Incolumem excellentiam vestram gratia superna custodiat.





LXXV [g 1Kb] .
(An. Dom. 783, Cod. Car. LXX, chron. 74.)

416 [h 1Kb] ARGUMENTUM.---Georgio episcopo regio misso [.....] referente quot beneficiis beatum Petrum seque [Col. 0355A] ejus successorem Carolus prosequi nitebantur, Petrum ipsum remuneraturum ait tam bene de utroque merentem; eumdem episcopum ei commendat; victorias de barbaris omnibus gentibus ominatur.

Domno [a 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Omnipotens Deus repertor omnium, in cujus manu sunt omnia jura regnorum, reperiens secundum cor suum vestram excellentissimam regalem potentiam ipse eam ad magnam consolationem atque exaltationem spiritalis matris vestrae sanctae catholicae atque apostolicae concessit Ecclesiae, quem vice apostolica poscimus, praemia vobis vitae donari aeternae. Quapropter suscipientes Georgium reverentissimum et [Col. 0355B] sanctissimum episcopum nostrum a vestra triumphatissima praecellentia, tanta bona de vestro laborioso certamine atque beneficia, quae erga beatam Petrum clavigerum regni coelorum et nos geritis denuntiavit; quae si enucleatius exarare voluissemus, nullus ori nostro sufficeret sermo, ut opinor. Sed ipse princeps apostolorum, fautor vester beatus Petrus, pro cujus amore haec omnia geritis, ipse vestrum protegat atque in omnibus dirigat in triumphis regnum.

417 Verum [Lamb. add. quippe] fidelem ipsum reverendissimum et sanctissimum praefatum episcopum, vestrum nostrumque reperientes, nimis eum vobis commendari poscimus, ut secundum suam certam fidem atquae dilectionem, quam erga vos et nos gerit, ita consolatus, prorsusque totus, nobis [Col. 0355C] poscentibus a vestra praefulgida regali potentia mereatur per se clamare [Grets. leg. amari], ut dum per nostram suggestionem vestram ampliatam super se praecipuam habuerit undique benivolentiam, quietus pro vobis valeat fundere preces, nosque in confessione beati Petri apostolorum principis solitas orationes enixius pro vobis fundentes, super omnes barbaras nationes victores inveniamini, atque una cum praecellentissima filia nostra et spiritali commatre domna regina, vestraque nobilissima subole, regni gubernacula in aevum fruentes, in aetheriis arcibus cum sanctis omnibus regnare mereamini. Incolumem excellentiam vestram gratia superna custodiat.





LXXVI. 418 ITEM EPISTOLA EJUSDEM PAPAE, AD DOMNUM CAROLUM REGEM, In qua continetur de praeda Persarum in finibus Graecorum facta, et de discordia quae inter ipsos erat [b 1Kb] .
(An. Dom. 783, Cod. Car. XCIII, chron. 75.)
[Col. 0356A]

ARGUMENTUM.---Persarum depraedationes nuntiat sexagesimo milliario ab urbe Constantinopoli; discordias de regno esse inter patruum et nepotem, cui sceptrum ille usurpaverat.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Dum nimis in nostro pectore momentis omnibus vester regnat amor, et multa nobis fiducia magnaque gloriatio apud praecellentissimam atque a Deo promotam vestram regalem potentiam existit, convenit nempe nos pro vestri praecelsi a Deo protecti regalis culminis sollicite quotidie inquirere salute, ut agnito juxta nostrum desiderium omnia prospera esse apud vestram excellentiam, summas sanctae et [Col. 0356B] individuae Trinitati et dignas referamus grates. In quibus ad aures vestrae regalis potentiae intimantes innotescimus de Constantinopolitanis partibus, quod in fines ejus gens Persarum invadentes atque depraedantes venerunt, usque in locum qui dicitur Moria a sexagesimo milliario ejusdem civitatis Constantinopolitanae. Unde et praedam magnam comprehendentes secum detulerunt, et sicut audivimus atque fama fertur, Thius, regis Persarum princeps et dux exercitui nefandissimo ipsorum existebat, 419 qui dum reversus fuisset cum iniqua victoria, elatus in superbia mentitus est proprio nepoti suo, et ab ejusdem exercitu factus est rex Persarum; et infra se [Lamb., Persae] tumultuantes pugnare adinvicem [Col. 0356C] pro nepote et Thio dicuntur.

Nos vero petentes divinam clementiam crebro pro vobis die noctuque orare prorsus non desinimus, ut ad exaltationem sanctae Dei spiritalis matris vestrae Romanae Ecclesiae et nostram perennem laetitiam longiori aevo in triumphis, et celebri nomine regnantes una cum excellentissima filia nostra et spiritali commatre domna regina [d 1Kb] , vestraque praecellentissima prole, et sospites in praesenti vita et in aeterna beatitudine vos conservare dignetur. Incolumem excellentiam vestram gratia superna custodiat.





LXXVII. 420 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de fide vel dilectione quam erga beatum apostolorum principem Petrum habere pollicitus est, ut inconcussa et insolubilis permaneat, et nulla callida versutia ab apostolico amore ejus animus disjungi possit [e 1Kb] .
(An. Dom. 783, Cod. Car. LXXV, chron. 76.)
[Col. 0356D]

ARGUMENTUM.---In duos Ravennates Eleutherium et [Col. 0357A] Gregorium invehit; cum enim multa scelera perpetrassent, clam adiverant Carolum scelera dissimulantes, et simultates serebant inter regem et pontificem. Orat ut ab se rejectos dehonestatosque Romam mittat cum suis legatis, ibi enim in eorum scelera inquirendum erit. Sic Pippini donatio ab eo confirmata, jus nempe apostolicae sedis in exarchatu inconcussum permanebit.

Domno [a 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [b 1Kb] .

Gratia sancti Spiritus igniti calore nulla quiescimus plus ratione, cuilibet terrenae potestatis splendido, praeter quam vestrae a Deo promotae regali potentiae, cum opportunitas datur ex totis nostris praecordiis intimare, quam tam firmam stabilemque [Col. 0357B] annexam fideliter ac ita unanimes in unitate conglobatos esse speramus, ut nullo modo 421 credamus, quamlibet magnam parvamque personam inter apostolicam sedem et vestram excellentiam posse eam dirimere, talem prorsus vestrum praefulgidum in triumphis regnum erga amorem beati Petri apostolorum principis, fautoris vestri, et nostram dilectionem agnoscentes usque hactenus persistere et indissolubilem permanere, quod nunquam possit, quamlibet [Lamb., quaelibet] callida versutia hominum ab amore clavigeri regni coelorum disjungere, quem prorsus auxiliatorem in opinatissimis vestris triumphis, nobis poscentibus atque precantibus, credimus et propugnatorem habere, procedens et introducens vestrum praecelsum regalemque triumphum calcare [Col. 0357C] super omnes barbaras nationes, quatenus semper pro vobis divinam exorantes clementiam, Deique timorem prae oculis habentes, atque pro anima sanctae recordationis praecellentissimi genitoris vestri domni Pippini summi regis, et pro omnibus fidelibus Francis, simulque divinum considerantes judicium, nitebamur emendare de pravis atque perversis actibus, videlicet Eleutherium et Gregorium, ineptos atque inutiles nugaces; qui pro eorum proterva contumacia non sinebant in eorum judicari partibus [c 1Kb] , Ravennae inopes atque pusillos opprimentes misere, tum in venalitate hominum apud paganas venundantes gentes, quam de panis [d 1Kb] [Lamb., de [Col. 0358A] panibus] eorum absque ulla misericordia avide deglutiebant, ex qua pestilentia plurima pars deficientes atque ruentes dissipati sunt; insuper ignobilium vulgus catervamque cruentorum nequiter congregantes, non intermittebant quotidie nefandas perpetrare neces. Unde dum in 422 Ecclesia quadam die missarum celebrarentur solemnia, et eadem hora quidam diaconus sanctum Christi Evangelium populis praedicaret, intus in eodem sanctuario ab eorum impiissimis hominibus sanguis effusus est innocens, pro sacrificio laudis homicidium perpetrantes; et dum ipsi certi existerent quod nos tales iniquas terras atque perversas operationes minime illos ut Christiano populo peragere sineremus, idcirco superba arrogantia elati, conati sunt sine nostra scientia [Col. 0358B] ad vestros properare regales obtutus, existimantes se per eorum infidelem atque iniquam fallaciam a fide puritatis et dilectione beati Petri et nostra vos separare; nescientes miseri et infelices, quia qui praecipui fideles ejusdem Dei apostoli sunt et vestri felicissimi regni fideles sunt, pariter et qui ejus inimici esse videntur, vestri procul dubio inimici sunt [e 1Kb] .

Quapropter poscentes quaesumus vestram a Deo protectam regalem potentiam, per beatum Petrum apostolorum principem cui a Domino potestas ligandi solvendique peccata in coelo et in terra data est, et ipsum sanctum baptisma quod inter nos per Spiritum sanctum habere videmur, illorum procacitati vester praefulgidus aspectus et hilaris minime [Col. 0358C] manifestetur. Neque recipere ipsos nefandos vultu dignissimo dignemini, sed tanquam inimicos beati Petri et vestros existentes, eorum superbam gloriationem respuentes, ad nos dehonestati per fidelissimos missos vestros humiles veniant, ut omnia quae fati sumus eorum comprobemus praesentia [f 1Kb] ; quatenus qui agunt talia iniqua atque perversa, per eos emendentur, et illibata oblatio quae a sanctae recordationis 423 genitore vestro domno Pippino magno rege allata, et vestris praefulgidis regalibus manibus in confessione beati Petri clavigeri regni coelorum oblata, atque nimirum confirmata sunt, inconcussa et immaculata in aeternum permaneant [g 2Kb] , ut ante [Col. 0359A] tribunal Christi ipse protector vester beatus Petrus apostolus dignus retributor vobis appareat, et sicut in hoc terrenum regnum una cum praecellentissima subole vestra [a 1Kb] , et omnibus fidelibus Francis in triumphis pollentes tuetur et protegit, ita et in aethereis arcibus cum sanctis omnibus faciat sine fine regnare. Incolumem excellentiam vestram gratia superna custodiat.





LXXVIII. 424 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de abbate venerabilis monasterii sancti Vincentii, qui apud domnum regem insons accusatus fuerat, et inde ablatus; ut eum venusto vultu ac vibrantissimo animo clementissime susciperet, quia falsa crimina ei objiciebantur [b 1Kb] .
(An. Dom. 783, Cod. Car. LXXIX, chron. 77.)
[Col. 0359B]

ARGUMENTUM.---Abbatem Pothonem sancti Vincentii ad Volturnum, falsis criminibus accusatum apud Carolum, huic vehementer commendat, ut universae congregationi morem gerat, rogatque ut injuria dejectum restitui curet.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [d 1Kb] .

Dum tanto ex puro cordis amore omnes generaliter agnoscunt, quod erga beatum apostolorum principem Petrum fautoremque vestrum et nos crebro fideliter vestra regalis potentia prorsus gerit, convenit nempe ex totis nostris praecordiis quae ad salutem pretiosissimae animae vestrae pertinent libenti suggerere animo, proinde salutantes paternam [Col. 0359C] dilectionem indicamus vestrae praecelsae regali potentiae, quia cuncta congregatio venerabilis monasterii sancti Christi martyris Vincentii unam concordiam [Col. 0360A] pro hoc simul habentes poposcerunt a nobis, ut nostris apicibus pro abbate ipsorum qui insons apud vos accusatus est intercederemus, imo et per vestram praefulgidam jussionem exinde ablatus, vestris regalibus vestigiis praesentatus, eum vobis in omnibus commendaremus, 425 eo quod nullo modo vestrae regali potentiae infidelitatis reum quispiam ex accusatoribus suis facere aut comprobare valebit, eo quod omnino falsum ei crimen objicitur [e 1Kb] , et ideo pro amore beati Petri regni coelorum clavigeri magnopere petentes fiducialiter quaesumus, ut eum venusto vultu ac vibranti animo clementissime recipere jubeatis; justum quippe est, quemadmodum tam magnam congregationem religiosis moribus suis regulariter atque naviter regere valuit, a vestris [Col. 0360B] praecelsis obtutibus sospitem absolvi et in pristinum statum clementissimis jussis vestris nobis poscentibus restitui, quia valde idoneum ad commissum sibi officium seu vestrae fidelitatis, sicut ab omni ejus congregatione didicimus, eum agnovimus [f 1Kb] .

Deus omnipotens in cujus manu omnia regna mundi reguntur, ipse per suffragia apostolorum principis Petri, semper nos faciat de vestro regali culmine laetari, et in hoc mundo una cum praecellentissima subole vestra [g 1Kb] super omnes barbaras nationes dominantes, longo aevo regni gubernacula fruere valeatis atque in aethereis arcibus cum sanctis omnibus regnare mereamini. Incolumem excellentiam vestram gratia superna custodiat.





[h 1Kb] LXXIX.
(An. Dom. 784, Cod. Car. LXXII, chron. 78.)
[Col. 0360C]

426 [i 1Kb] ARGUMENTUM.---Pothonis ejusdem causa pontifici [Col. 0361A] cognoscenda permittitur a rege per missum suum Possessorem archiep. Quare Adrianus nonnullis abbatibus convocatis coram Possessore causam discutit. Conjurationis crimen, quo insimulabatur, falsum esse deprehendit; sacramento cum aliis monachis se purgantem absolvit; ad regem proficisci omnes postulantes permittit. Omnia haec pontifex nuntiat Carolo, quem etiam docet Autbertum ejusdem monast. Volturnensis abbatem mortem occubuisse in itinere, et Rodigausum monachum accusatorem stupri reum cum nepte repertum esse.

Domno excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Praecelsas ac a Deo inspiratas, per reverentissimum et sanctissimum Possessorem archiepiscopum [a 1Kb] , fidelissimum [Col. 0361B] missum vestrum, sagacissimas praecipuasque syllabas suscipientes, valde in his noster relevatus est animus, regales triumphos in eis atque sospitates reperientes, et pro hoc magnas omnipotenti Deo tulimus grates in aula fautoris vestri beati Petri apostoli divinam exorantes clementiam. Referebatur quippe in ipsis vestris regalibus apicibus, quia causa vestra nostra sit, et nostra vestra: in hoc vero freti existimus, quia divina inspiratione veritas haec procul dubio a vobis exarata prorsus omnibus manifesta ac certa splendescit; et quo [Lamb., quoniam] ad nostrum judicium canonice simulque regulariter contentiones inter 427 monachos venerabilis [Col. 0362A] monasterii sancti Vincentii et abbates ejusdem monasterii, scilicet Autbertum et Pothonem, discuti atque examinari vestra direxit praecelsa regalis excellentia [b 1Kb] ; ipse quippe praefatus Autbertus abbas, dum callem itineris peragraret, repentina morte occupatus minime nostris apostolicis valuit se manifestare praesentiis.

Quapropter convenientes plures ex primatibus monachis cum praefato Pothone abbate ipsorum, astiterunt omnes pariter in conspectu apostolici decreti nostri, qui residentes una cum reverendissimo et sanctissimo Possessore archiepiscopo, seu Ansoaldo abbate venerabilis monasterii sancti Petri, pariter Aquilino abbate [c 1Kb] , Devaregio atque Raginbaldo abbate venerabilis monasterii sanctae Dei Genetricis, [Col. 0362B] simulque Gisulfo abbate venerabilis monasterii sancti Petri [d 2Kb] , Hiltibrando duce, Taciperto et Prandulo, simulque nostris astantibus servitiis, Theophylacto bibliothecario, Stephano sacellario, Campulo notario, Theodoro duce [e 2Kb] et caeteris pluribus; et dum ingressus fuisset 428 Rodigausus ejusdem monasterii monachus, referebat adversus eumdem Pothonem abbatem testimonium dicens: Domine, dum cursum horae sextae explessemus, et secundum consuetudinem pro regis incolumitate, ejusque prole, propheticum decantaremus psalmum, videlicet (Psal. LIII) Deus, in nomine tuo salvum me fac, subito surrexit abbas et psallere noluit [f 1Kb] . Item referebat, [Col. 0363A] quia pariter peragrantes, coepit mihi abba dicere: quid tibi videtur de hac causa, quia exinde exspectavi signum videre, et minime vidi? Tunc ergo [Lamb., ego] respondi: Deus omnipotens humiliet cor ipsius, et faciat nos incolumes reverti, quia non sunt talia nostra merita, ut taliter agnoscere mereamur; et dixit mihi abba iterum, quia si non mihi fuisset pro monasterio et terra Beneventana, talem eum habuissem sicut unum canem; et iterum adversus eum addidit: quia tanti ex Francis remansissent, quantos ego in humero vedare [Grets., vectare] valeo.

Et dum a nobis sciscitatus fuisset praefatus Potho abba si ita esset, cum nimia satisfactione respondit dicens, quia semper congregatio nostra pro ejus [Col. 0363B] excellentia, simulque pro ipsius prole, procul dubio in monasterio psallit: sed dum in opera essem cum ipso, et caeteri infantes [a 1Kb] , expleta oratione, prostrati in terra initiantes psallerent (Psal. LIII): Deus, in nomine tuo salvum me fac, subito surrexi pro opera quae ad utilitatem ipsius monasterii 429 fiebat [b 1Kb] ; de itineris vero collocutione, nullo modo ad injuriam ejus regalis excellentiae quidquam locutus sum, nisi fatus sum quod si pro monasterii desertione, seu terra illa mihi non fuisset, omnino in talem pergere habuissem locum, ubi neminem curassem [c 1Kb] . Porro de Francis quod fatus est, nullo modo talia protuli aut ex meo exivit ore; sed cum talia [Lamb., Gent., contagio] ex omni parte mihi opponit [d 1Kb] , et a nobis [Lamb., Dum igitur a nobis] interrogatus fuisset [Col. 0363C] praenominatus Rodigausus, si haec alii cum eo audissent, tunc affirmavit quia solus esset et nullus secum alius audisset; tunc plures ex ipsis priores monachi afferebant testimonia pro ipso Rodicauso dicentes: quia in stupro captus cum propria nepte sua, ex presbytero monachus effectus est, et tale crimen adversus abbatem nostrum imponere minime valebit, quia a sacris canonibus respuitur [e 1Kb] .

Et introducti sunt alii tres monachi, qui cum Hiltibrando duce venerunt, et cum Autberto abbate [Col. 0364A] morati erant [f 2Kb] , asserentes adversus Pothonem abbatem, quia nos cupientes ad excellentissimum regem peragrare, a custodia comprehensi sumus et in carcerem missi. Ad haec respondit ante dictus abba: Veritas est quia custodes habui in ponte, non ut eos qui ad regem irent devetarent, sed eos qui suam regulam relinquunt, 430 et ad suum vomitum in saeculo peccato imminente revertunt, eos comprehendere jussi, et tunc quando dicunt, ibidem minime fui, sed ad magnum regem iter carpebam.

Tunc nos liquidius pertractantes et sacrorum canonum instituta inquirentes, reperimus in concilio Chalcedonensi, cap. 18, confirmante ita: »Conjurationis et conspirationis crimen et ab exteris est legibus prohibitum, multo magis hoc in Dei Ecclesia [Col. 0364B] ne fiat admonere convenit; et si qui ergo clerici vel monachi reperti fuerint conjurantes, aut conspirantes, aut insidias ponentes episcopis aut clericis, gradu proprio penitus adjiciantur.« Item, cap. 21: »Clericos aut laicos accusantes episcopum, aut clericos passim et sine probatione [Lamb. add. ad] accusationem recipi non debere, nisi prius eorum discutiatur existimationis opinio.« Simul et in Africano concilio, cap. 8, fertur: »Praeterea sunt quamplurimi non bonae conversationis, qui existimant majores natu vel episcopos passim vageque in accusatione pulsandos, debent tam facile admitti, necne?« Aurelius episcopus dixit: »Placet igitur charitati vestrae, ut is qui aliquibus sceleribus irretitus est vocem adversus majorem [Col. 0364C] natu non habeat accusandi? Ab universis episcopis dictum est: Si criminosus est, non admittatur: placet [g 1Kb] .« Et haec omnia considerantes, et quoniam habet has proprius hostis insidias, ut quos in pravorum actuum perpetratione, Deo sibi resistente, decipere non valet, opiniones eorum falsas ad praesens simulando dilacerat, et quia utrum vera essent an non, districta diutius per triduum fecissemus inquisitione perquiri, et nullam in ea de his quae dicta fuerant culpam invenissemus, sed ne quid nobis videretur [Col. 0365A] omissum, aut vestro potuisset cordi dubium remanere, praefatum abbatem Pothonem sacramentum proferre decrevimus, quia nulla talia pro infidelitate regalis vestrae potentiae dixisset. Sed nec aliquando eidem magno regi infidelis fuit, vel erit cunctis diebus vitae suae. Simul et alii decem primates monachi ipsius venerabilis monasterii, quinque ex genere Francorum [a 2Kb] 431 et quinque ex genere Langobardorum, statuimus ut praeberent sacramentum, quia nunquam audierunt ex ore abbatis quamlibet infidelitatem adversus vestram regalem excellentiam; ipsi vero petierunt se omnes pariter ad vestram regalem venire praesentiam; nos quippe illorum exquirentes fidem, erga vestram regalem venire potentiam sivimus properare, solite pro vobis [Col. 0365B] in confessione beati Petri clavigeri regni coelorum non omittentes fundi preces, ut una cum domna regina vestraque subole, multorum annorum curriculis hic pollentes cum sanctis omnibus sine fine regnare mereamini. Incolumem excellentiam vestram gratia superna custodiat [b 1Kb] .





LXXX. 432 [c 1Kb] DE EPISCOPIS VEL PRESBYTERIS. Ut non militarem induerent armaturam, sed spiritalem, id est, jejuniis et orationibus vacarent, seu de venalitate vel captivatione hominum, vel aliis illicitis causis, quae a pravis hominibus perpetrata erant, seu de visione Joannis monachi, quae falsa vel inanis esse videbatur [d 1Kb] .
(An. Dom. 784, Cod. Car. LXXVII, chron. 79.)
[Col. 0366A]

ARGUMENTUM.---Garamanno duce mis o regio monente, se ait bene accepisse Joannem monachum, quem disciplinae canonicae, instar monachi Cyrilli, subjecisset, nisi summa in regem observantia esset prohibitus. Eumdem Joannem, ut regi pravos homines captivitatem aliaque illicita exercentes detulerat puniendos; ita sibi retulisse, quod Galliarum episcopi se improbante arma gererent. Id ne fieri permittat precatur, eumque commendat quod monachi ejusdem visiones contemptui habuerit.

Domno [e 1Kb] excellentissimo filio nostroque spiritali compatri Carolo regi Francorum et Langobardorum atque, patricio Romanorum Adrianus papa.

Orthodoxae fidei plenissimos atque nectareos vestrae a Deo promotae regalis excellentiae suscepimus [Col. 0366B] affatus, quos reserantes vestram a Deo promotam salutem ac in triumphis victorias [f 1Kb] , seu praecellentissimae filiae nostrae domnae reginae, vestrorumque praecellentissimorum filiorum, 433 atque nostrorum vestrorumque fidelium sospitatem, simulque sinceritatem reperientes, magnas omnipotentis Dei clementiae retulimus grates.

Illud autem quod nobis vestra innotuit regalis potentia, per suum fidelissimum missum, scilicet Garamannum, gloriosum ducem [g 1Kb] , pro Joanne monacho atque presbytero, qui, sicuti in vestris referebatur regalibus apicibus, de captivatione hominum et de aliis illicitis causis quae a pravis perpetrantur [Col. 0367A] hominibus vobis enuntiasset, ut, Deo propitio, per vestrum praecelsum regalem dispositum corrigerentur vel emendarentur [a 1Kb] , quemadmodum a nobis poposcit regalis potentia, libenti eum suscepimus animo, solite in omnibus vestris accommodantes votis. Talem prorsus scimus vestram regalem excellentiam, quia in his nullius eget monitione, quia, Domino coopitulante beatoque apostolorum principe Petro pro ipso semper suffragante, veram praedicationem orthodoxae fidei quam ab ejus suscepit Ecclesia illaesam atque immobilem tenens, ultroque irreprehensibilem sine macula vibrans exsultat, atque in omnibus penitus fulget, et non desinit emendare saevos atque iniquos callidosque homines ab illicitis actibus.

[Col. 0367B] Sed et captivos in sua propria reverti crebris fecit diebus; fatus quippe est nobis praefatus Joannes monachus, quia dixisset 434 vobis ut omnis episcopus spiritalia teneret arma et non terrena, quatenus si ita est quia militaria induunt arma; hortantes vestrae notescimus a Deo protectae regali excellentiae, ut nullo modo sic fieri permittat, sed quoscunque in quolibet deferri cupit loco, tam episcopi quam presbyteri, orthodoxae fidei galeam et salutis induti arma, orationibus vacare gnaviter studeant, ut cuncto populo ea quae pro salute animae sunt spiritale gerant officium [b 1Kb] . Caeteri vero episcopi atque presbyteri in eorum degentes ecclesiis, canonice unusquisque per vestrum regale robustissimum praesidium suum valeant regere populum a Deo sibi [Col. 0367C] commissum.

Porro de revelatione ejusdem Joannis monachi, [Col. 0368A] sicut ejus referebat locutio, vere phantasma esse existimatur; dicebant [Lamb., Gent., dicebat] enim quod vidit primis in somnis coelos apertos et dexteram Dei, deinde vidit postmodum somnium aliud, turrem magnam, et descendentes angelos, inter quos vidit speciem hominis alas habentis aquilae mortuique existentis; et aliam speciem hominis alas habentem columbinas, et dicentem: quia hic est Filius Dei [c 1Kb] ; absit enim a fidelium cordibus, ut fides Christianorum mortua esse praedicetur [d 1Kb] . Nos enim speciem aquilae alas habentem, sicut a sanctis suscepimus Patribus, Joannem evangelistam testamur, qui secreta coelestia hominibus praedicat (Joan. I): In principio erat Verbum, etc. in specie vero columbae Spiritus sanctus visus est. Nam nunquam [Col. 0368B] legimus speciem hominis alas columbae indutam. Quapropter 435 nimis vestram laudantes firmissimam atque laudabilem fidem, in hoc cognovimus quia vos phantasma ipsas reputastis visiones, in eo [Lamb. add. quod] a nobis pro eo vestra poposcit regalis potentia, ut nequaquam a nobis condemnaretur, anathematizaretur, vel flagellaretur [e 2Kb] , neque aliquam adversitatem ei faceremus; quatenus in his omnibus vestrae accommodantes regali petitioni, in quantum necesse fuit ipsum admonuimus monachum, atque in proprium suum locum illaesum absolvimus; nam si vestrum illi non profuisset regale adminiculum, ecclesiasticam illi disciplinam canonice inferentes, sicuti monacho Cyrillo a nobis correcto et emendato, monachicam regulam illi demonstrare [Col. 0368C] irreprehensibiliter habuissemus [f 2Kb] . Ob nimium vero amorem vestrum cum magna patientia [Col. 0369A] atque benignitate susceptus commonitusque, ultro citroque divinis praeceptis in pace absolutus est. Vestram regalem excellentiam una cum filia nostra praecellentissima domna regina, vestraque 436 praecelsa prole multorum annorum curriculis regni gubernacula perfrui divina faciat clementia, ut in hoc mundo super omnes barbaras regnantes nationes, in aethereis arcibus sine fine cum sanctis omnibus regnare mereamini. Incolumem excellentiam vestram gratia superna custodiat.





LXXXI. ITEM EPISTOLA, AD DOMNUM CAROLUM REGEM DIRECTA, In qua continetur de monasterio sancti Hilarii confessoris in Calligata: orat ne ipsum [a 1Kb] seu hospitales, qui per colles [Gent., calles] Alpium siti sunt, in susceptione peregrinorum, ut a nulla magna parvaque persona invadi [Lamb., Gent., invadere] sineret [b 1Kb] .
(An. Dom. 784, Cod. Car. LXXIV, chron. 80.)
[Col. 0369B]

ARGUMENTUM.---Monasterium sancti Hilarii Galliatense et hospitalia in Alpibus sita pro peregrinis hospitio accipiendis, orat Carolum, ne ab ullo permittat invadi, corripiatque Gundibrandum ducem Florentinum, qui aliquot peculia Curtis Sasantinae ad id monasterium pertinentis usurparat; similiterque alios terras ejusdem Curtis invadentes, atque omnia restitui curet monasterio.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [d 1Kb] .

[Col. 0370A] Novimus regalis excellentiae 437 vestrae benignitatem pro Domini amore, atque beati Petri apostolorum principis, a quo meritis et praeclara est dignitate ditata Ecclesia, et sicut amans justitiae [e 1Kb] unicuique suffragium impertire. Quatenus petentes, quaesumus, ut pro ejusdem beati Petri fautoris vestri amore nostraque paterna dilectione, sicut solita est vestra perfulgida regalis potentia, piorum locorum sollicitudine restaurationis juvamina ferre. Ita et in subjectis [Grets., sanctis] monasteriis spiritalis matris vestrae sanctae nostrae Romanae Ecclesiae, quibus aura [Lamb., a vestra, et Gent., a vra] vibrantissima regali in triumphis praecellentia concessa atque offerta sunt [f 2Kb] . Scilicet monasterium sancti Hilarii confessoris Christi, qui pons [Grets., qui locus] in Calligata, [Col. 0370B] una cum hospitalibus qui per calles Alpium siti sunt, pro peregrinorum susceptione [g 2Kb] poscimus ut a nulla magna parvaque persona qualibet invasione brachium pati vestra eximia sinat clementia, sed in omnibus pro monachorum Deo servientium laudibus atque susceptione peregrinorum, justitiam illic conservare sicut solita est dignetur; et invasionem quam Gundibrandus dux civitatis 438 Florentinae [h 1Kb] in eodem monasterio ingerit, in curte quadam Sasantina, territorio scilicet Florentino, arripiens ex ea illiciter plura peculia quae illi minime pertinent abstollenda, emendare jubemini [Grets., jubeatis]; simulque terras quas ex ipsa curte plures homines [Col. 0371A] sine ratione abstulerunt, reddere vestra a Deo inspirata regalis potentia faciat, et pro amore ejusdem regni coelorum clavicularii et nostro, praefati monasterii missos [a 1Kb] mitissimo vultu ac benignissima hilaritate eos suscipientes, justitiae quam a vobis petierint clementissime sicut soliti estis accipiant effectum, ut dignam pro ipsis monachis seu peregrinorum susceptione suscipientes mercedem, potius valeamus in confessione janitoris regni coelorum pro vobis, filiaque nostra domna regina, vestraque triumphatissima prole, divinam exorare clementiam, ut hic aevis temporibusque regni gubernacula fruentes in aetheriis arcibus consortes, cum ipso Christi confessore beato Hilario, effecti inveniamini. Incolumem excellentiam vestram gratia superna custodiat.





LXXXII. 439 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de molivo [musivo] atque marmore palatii Ravennatae [Ravennatis] civitatis; praedictus papa domni regis ditioni, vel quidquid exinde facere voluisset, libenti animo se tribuere dicit [b 1Kb] .
(An. Dom. 784, Cod. Car. LXVII, chron. 81.)
[Col. 0371B]

ARGUMENTUM.---Musiva, marmora, aliaque ex palatio [Col. 0372A] Ravennae concedit Carolo ea petenti per Arvinum ducem missum suum, per quem duos equos miserat pontifici, quorum alter defecerat in via. Gratias agit, at nobiliores pinguioresque alios petit.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Praefulgidos atque nectareos regalis potentiae vestrae per Arvinum ducem [d 3Kb] suscepimus apices, in quibus referebatur quod palatii Ravennatis civitatis musiva 440 atque marmora, caeteraque exempla tam in strato quamque in parietibus sita, vobis tribueremus; nos quippe libenti animo et puro corde cum nimio amore vestrae excellentiae tribuimus effectum, et tam marmora quamque mosivum, caeteraque exempla de eodem palatio vobis concedimus auferenda, [Col. 0372B] quia per vestra laboriosa regalia certamina, multis bonis fautoris vestri beati Petri clavigeri regni coelorum, Ecclesia quotidie fruitur [e 2Kb] , quatenus merces vestra copiosa ascribatur in coelis.

Suscepimus etiam per eumdem Aruinum, equum utilem unum a vobis directum, alius autem qui cum ipso directus est, defectus in ipso itinere, mortuus est. Unde ob vestram memoriam maximas referimus grates. Sed secundum nostrum amorem quem ex intimo [Col. 0373A] corde erga vestrum habemus praefulgidum regnum, tales nobis famosissimos emittite equos, qui ad nostram sessionem facere debeant, in ossibus atque plenitudine carnis decoratos, qui dum in omnibus aspectibus laudabiles existunt, vestrum praefulgidum triumphis laudare valeant nomen [a 1Kb] , et pro hujusmodi re, 441 sicut soliti estis, dignam ab ipso Dei apostolo suscipere valeatis retributionem, ut una cum domina regina vestraque nobilissima prole in hoc mundo regnantes, in aetheriis arcibus vitam aeternam adipisci mereamini. Incolumem excellentiam vestram gratia superna custodiat.





LXXXIII. 442 ITEM EPISTOLA ADRIANI PAPAE, EPISCOPIS PER UNIVERSAM SPANIAM COMMORANTIBUS DIRECTA, MAXIME TAMEN ELIPHANDO VEL ASCARICO CUM EORUM CONSENTANEIS. Pro haeresi vel blasphemia, quod Filium Dei adoptivum nominat, cum multis capitulis sanctorum Patrum eos reprehendens. Nec non et de Paschali festivitate, seu et de sanguine pecudum, et suillo, et sanguine [Lamb. om. sanguine] suffocato, quem in errore praedicantes dicunt; ut qui ea non ederit, rudis et ineruditus est, quos sub anathematis vinculo obligatos, et ab Ecclesia extraneos dicit. Similiter et de praedestinatione Dei, quod si quis ad bonum praedestinatus esset, contra malum resistere necesse illi non erat: si vero ad malum notus [natus vel praedestinatus], bonum illi exercere nihil proderit. Pro quo capitulo apostolicis adhortationibus eos castigans, necnon et de hoc, quia communem vitam cum Judaeis, et non baptizatis paganis, tam in escis quam in potu, seu et in diversis erroribus [agunt vel ducunt], nihil pollui se inquiunt, nec non et de filiabus eorum, quas populo gentili tradunt, vel de sacrationibus eorum, seu et de mulieribus, quae vivente viro sibi maritum sortiuntur, simulque et de libertate arbitrii, vel aliis multis quae enumerare longum est, eos castigans cum sanctorum Patrum traditionibus [b 1Kb] .
(An. Dom. 785, Cod. Car. XCVII, chron. 82.)
[Col. 0374A]

ARGUMENTUM.---Universis Hispaniae episcopis, audivisse se Aegilam bona fide ordinatum a Willicario archiep. Senonensi, et in Hispaniam ad praedicandum missum, Mingentii cujusdam magistri sui errores propalare. Monet ut stabiles in apostolicae sedis vera doctrina ab ejusdem falsis doctoribus caveant. Elipandi item, 443 et Ascarici, aliorumque Nestorii blasphemias recoquentium haeresim multis Patrum auctoritatibus confligit. De Paschate etiam recte celebrando, de praedestinatione, gratia, et libero arbitrio fuse et sapienter agit; ut ab immensa errorum serie illos praemuniat, qui Feliciana jam haeresi erumpente in Hispania gliscebant.

Adrianus [c 1Kb] papa episcopus servus servorum Dei [Col. 0374B] dilectissimis nobis omnibus orthodoxis episcopis per universam Spaniam commorantibus [d 1Kb] .

Institutio universalis nascentis Ecclesiae beati Petri sumpsit honore principium, in quo regimen ejus et summa consistit, ex ejus enim ecclesiastica disciplina, per omnes ecclesias religionis [Gent., regionis] jam crescente cultura, fonte manavit. Nicaenae synodi non aliud praecepta testantur, adeo ut non aliquid super eam ausa sit constituere, cum videret nihil supra meritum suum posse conferri, omnia denique huic noverat Domini sermone concessa. Hanc ergo ecclesiis toto orbe diffusis velut caput suorum certum est esse membrorum, a qua si quis se abscidit, fit Christianae religionis extorris, [Col. 0374C] cum in eadem non coeperit esse compage [e 2Kb] . Audivimus quippe quod quidam episcoporum in partibus vestris degentes, apostolicae sedis doctrinam contemnentes, contra [Lamb. add. Romanam et] orthodoxam fidei traditionem novas introducere nituntur haereses, praetermittentes 444 vasis electionis [Col. 0375A] beati Pauli apostoli sententiam, quae ait (Gal. I): Si quis vobis evangelizaverit, praeter quod evangelizatum habuistis, anathema sit. Quapropter exsultantibus animis confidentius orthodoxam fidem vestram incitamus, ut ab omni pestis incursu pectora vestra sapienter intemerata servetis, et rectae fidei doctrinam, quam a sancta nostra catholica et apostolica sede olim praedecessores vestri a sanctis nostris praedecessoribus susceperunt, usque in finem defendere atque observare nihilominus satagatis, Quoniam (Matth. X et XXIV) qui perseveraverit usque in finem hic salvus erit [a 2Kb] .

Quamvis ergo magna locorum intervalla nos dividant, si in unitate fidei nostrae perseveraveritis, vobiscum sumus; tantum ut sit, auxiliante Domino, [Col. 0375B] constantia perseverans, dicente apostolo (Philip. I): Vobis enim datum est pro Christo, non solum ut in eum credatis, sed etiam ut pro ipso patiamini. Dudum vero quod Wulcharius archiepiscopus Galliarum suggessit nobis pro quodam Egila, ut eum episcopum consecraret, valde nimisque eum in fide catholica et in moribus atque actibus laudans, ut consecratum vestris partibus emitteret ad praedicandum [b 1Kb] ; nos vero praedicti Wulcharii archiepiscopi petitioni credentes, consuetam [c 1Kb] illi licentiam tribuimus, ut canonice eum examinaret, 445 quatenus si post discussionem et veram examinationem, rectum et catholicum eum invenisset, episcopum ordinaret; et nullam quamlibet alienam sedem ambiret vel usurparet, sed solummodo animarum [Col. 0375C] lucra Deo offerret; qui una cum Joanne presbytero [Col. 0376A] in partibus vestris veniens, quod pejus est, ut ejus fama in auribus nostris sonuit, non recte ille Egila praedicat, sed errores quosdam Mingentii magistri sui [d 1Kb] sequens, extra catholicam disciplinam, ut fertur, conatur docere, et alia plura capitula, quae absque norma ecclesiastica [Lamb. add. sunt] aliis suadere videtur. Quod si ita est, vestra fidelissima dilectio quae normam et disciplinam sanctae nostrae Romanae Ecclesiae consequitur, nullo modo eorum insaniam credere vel sequi studeat; quia procul dubio minime nos [Lamb., vos] credimus sanctae Romanae Ecclesiae ignorare disciplinam, sed potius admonentes, ad veram et orthodoxam fidem eos reducere studeatis [e 1Kb] . Porro et de partibus vestris pervenit ad nos lugubre capitulum, quod quidam episcopi [Col. 0376B] ibidem degentes, videlicet Eliphandus et Ascaricus, cum aliis eorum consentaneis, Filium Dei adoptivum confiteri non erubescunt, quod nullus e qualibet haeresi antea talem blasphemiam ausus est oblatrare, nisi perfidus ille Nestorius, qui purum hominem Dei confessus 446 est Filium [f 1Kb] . Quapropter nullo modo eorum serpentinum venenum, in qualibet parte vestram subripiat vel coinquinet dilectionem; sed sanctorum principum apostolorum Petri ac Pauli divinam tenentes confessionem, atque eorum sanctae catholicae et apostolicae Romanae Ecclesiae sequentes traditionem, pariterque praecipuorum ac catholicorum probabilium Patrum dogmata amplectentes, firmi et stabiles, atque immobiles, et inconcussi, una nobiscum in eorum luculenta traditione [Col. 0376C] perseverare irrefragabiliter et incunctanter nitimini. [Col. 0377A] In primis confessionem beati Petri principis apostolorum atque clavigeri regni coelorum tenentes, qui ait: Tu es Christus Filius Dei vivi [a 1Kb] (Matth. XVI). Deinde vas electionis beati Pauli apostoli [b 1Kb] subposterium fidei, qui inquit: Proprio Filio suo non pepercit Deus, sed pro nobis omnibus tradidit illum (Rom. VIII); et si ipsi principes apostolorum Filium Dei vivi et proprium confessi sunt, quomodo oblatrantes autumant haeretici, Filium Dei adoptivum dicere, quo solo audito omnis Christianus gemens pavescit? Unde beatus Athanasius Alexandrinus episcopus, antiquus et egregius praedicator, de divina Incarnatione Verbi consonante sancta prima synodo, quae in Nicaea, infra caetera ait: »Si quis vero adversus divinam Scripturam dicet, alium dicens Filium Dei, et alium, [Col. 0377B] qui ex Maria hominem secundum gratiam [c 1Kb] , qui ex Maria hominem; et si quis Domini nostri carnem de sursum dixit, et non ex Virgine Maria, aut immutatam 447 deitatem in carne, et confusam, aut alienatam, aut passibilem Domini deitatem, aut inadoratam Domini Dei carnem, sicut hominis, et non adorandam, sicut hominis et Dei carnem, hunc anathematizat catholica et apostolica Ecclesia, consentiente divino Apostolo et dicente: Si quis vobis evangelizaverit, praeter quod suscepistis, anathema sit (Gal. I).«

Sed et beatus Gregorius Nazianzenus, qui et Deiloquus, scribens ad Cledonium [d 1Kb] infra caetera inquit: »Si quis duos introducit filios, unum quidem qui ex Deo et Patre, secundum vero qui ex matre, et non [Col. 0377C] unum et eumdem, is adoptione excidat, quae promissa est his qui recte credunt. Naturae vero duae, Deus et homo, ut et anima et corpus; filii vero non duo, neque dii. Neque enim hic duo homines; quamvis Paulus quod interius hominis et exterius appellavit (I Cor. XV). Si oportet continuo dicit, alium et alium ex quibus Salvator, sive non quod et ipsum [Col. 0378A] invisibilem visibili et sine tempore, quae sub tempore; non alius et aliud absit; utraque unum vero.« Et infra: »Si quis ex operibus perfectum, aut post baptisma, aut post ex mortuis resurrectionem adoptionem dignus est dicit, sicut quos pagani praescriptos [ascriptitios] introducunt, anathema sit [e 2Kb] .«

Unde praecipuus Amphilochius Iconii episcopus in sermone suo 448 in sancta Epiphania nos docuit: »Nunc in Spiritu sancto propter adoptionis gratiam, impossibile enim te accipere auctoritatem adoptionis, et clamare: Abba Pater, nisi signante adoptionis spiritu.« Et post pauca: »Nisi ille passus fuisset servi forma, nullo modo tu gloriam adoptionis lucrareris.« Et post modicum: »Diligite imperiale donum; capite adoptionis dignitatem.« [Col. 0378B] Sed et beatus Gregorius Nyssenus episcopus super Matthaeum disponens [disserens], ita ait: »Si vero pacificus es, adoptionis gratia coronaris.« Quatenus et beatus Joannes Constantinopolitanus episcopus, qui et Chrysostomus, ad neophytos scribens instruit: »Benedictus Deus, iterum dicamus, qui facit mirabilia solus, qui facit universa, et convertit universa; ecce libertatis serenitate perfruuntur qui tenebantur ante captivi, et cives Ecclesiae sunt qui fuerant in peregrinationis errore; et justitiae in sorte versantur qui fuerant in confusione peccati; non enim sunt tantum liberi, sed et sancti; non tantum sancti, sed et justi; non solum justi, sed et filii; nec solum filii, sed haeredes; non solum haeredes, sed et fratres Christi; nec tantum fratres Christi, sed [Col. 0378C] cohaeredes; non tantum cohaeredes, sed et membra; non membra tantum, sed et templum; nec tantum templum, sed et organa spiritus. Benedictus Deus, qui facit mirabilia solus. Vides quot sunt baptismatis largitates, sed multis quidem videtur coelestis gratia in peccatorum remissione tantum consistere, nos autem honores computavimus decem: hac de [Col. 0379A] causa etiam infantulos baptizamus, ne sint coinquinati peccato, ut eis detur justitiae adoptio, haereditas, fraternitas Christi, ut ejus membra sint omnes, ut spiritus inhabitatio fiant.«

Item idem ipse super Joannem evangelistam docuit: »Non enim inutilis fias erga beneficum, neque contrariis retribue, qui tibi fontem beatitudinis donavit, ubi enim adoptionis dignitas, ibi malorum amputatio, et bonorum omnium datum.« Idem ipse [Lamb. add. in] Psalmis: »Factum est istud, et est hoc mirabile in oculis nostris, ut nos, qui ante passionem 449 Domini sine testamento eramus et lege, adoptaremur in filios Dei [a 1Kb] .«

Ecce, dilectissimi nobis, qualiter sancti Patres Orientales docuerunt, inter dona charismatum adoptionem [Col. 0379B] esse, et nobis omnibus, qui in peccatis nati sumus, et iterum per baptismum renati, a Domino nostro Jesu Christo Filio Dei unigenito, concessam. Unde et beatus Augustinus egregius doctor in sermone de Natali Domini inquit: »Audite, filii lucis, adoptati in regnum Dei.« Et iterum in explanatione sancti Evangelii super Joannem pro hoc manifeste docuit: »Quotquot autem receperunt eum, quid eis praestitit? Magnam benevolentiam, magnam misericordiam. Unicus natus est, et noluit manere unus. Multi homines cum filios non habuerunt, peracta aetate, adoptant sibi, et voluntate faciunt quod natura non potuerunt, hoc faciunt homines; si autem aliquis habeat filium unicum, gaudet de illo magis, quia solus omnia possessurus est, et non habebit qui cum eo dividat [Col. 0379C] haereditatem, ut pauperior remaneat. Non sic Deus; unicum eumdem ipsum, quem genuerat, et per quem cuncta creaverat, misit in hunc mundum, ut non esset unus, sed fratres haberet adoptatos; non enim nos nati sumus de Deo, quomodo Unigenitus, sed adoptati per gratiam ipsius, ille enim venit Unigenitus solvere peccatum,« etc. Item in alio sermone ejusdem libri: »Nullo modo autem possunt dicere habere se charitatem, qui dividunt unitatem.« His dictis subsequentia videamus: »Perhibuit Joannes testimonium, quia vidit. Quale testimonium perhibuit? quia ipse est Filius Dei; oportebat ergo ut ille baptizaret qui est Filius Dei unicus, non adoptatus; adoptati filii ministri sunt unici, unicus habet potestatem, adoptat in ministerium, licet baptizet minister, non [Col. 0379D] pertinens ad numerum fratrum, quia male vivit et male agit, quid nos consolatur? Hic est qui baptizat, etc. [b 1Kb] .«

450 Idem in alio sermone: »Nos enim de gentibus venimus; de gentibus autem non veniremus, nisi [Col. 0380A] Deus de lapidibus suscitaret filios Abrahae: facti sumus filii Abrahae imitando fidem, non nascendo per carnem, sicut enim illi degenerando exhaereditati, sic nos imitando adoptati.« Et infra idem in alio sermone: »Pater diligit Filium, et omnia dedit in manu ejus (Joan. III); adjecit, omnia dedit in manu ejus, ut nosses et hic qua distinctione dictum sit: Pater diligit Filium; quare ergo Pater non diligit Joannem? et tamen non omnia dedit in manu ejus; Pater non diligit Paulum? et tamen non omnia dedit in manu ejus; Pater diligit Filium, sed quomodo Pater Filium; non quomodo Dominus, servum. Quomodo unicum, non quomodo adoptatum [c 1Kb] .«

Pariter beati Hilarii Pictaviensis episcopi super Matthaeum inquit expositio: »Beati pacifici, quoniam [Col. 0380B] filii Dei vocabuntur; pacificorum beatitudo adoptionis est merces, ut filii Dei maneant; parens enim omnium Deus unus est, neque enim aliter transire in nuncupationem familiae ejus licebit, nisi oblivione earum rerum assumpta quibus possumus offendi, fraterna invicem charitatis pace vivamus.« Sed et beatus Leo egregius papa atque praecipuus doctor ex sermone sanctae Epiphaniae ita nos docuit (Serm. 5): »Unde quod illustres viri, universarum gentium personam gerentes, adorato Domino sunt adepti, hoc in populis suis per fidem, quae justificat impios, totus mundus assequitur, et haereditatem Dei ante saecula praeparatam accipiunt adoptivi. et perdunt qui videbantur esse legitimi.« Et post caetera ex ipso sermone: »Illa nobis currenda est via, quam ipse Dominus [Col. 0380C] se esse testatus est; qui nobis nullis operum meritis suffragantibus sacramento consuluit et exemplo, ut in adoptionem vocatos per illud proveheret ad 451 salutem, per hoc imbueret ad laborem.« Item ex ejusdem beatissimi Leonis pontificis sermone de passione Domini: »Nos autem, dilectissimi, qui ab ignorantiae tenebris liberati, fidei lumen accepimus, et in Novi Testamenti haereditatem per electionem adoptionis intravimus, festivitate, quam Israel carnalis perdidit, gaudeamus.« Item alius sermo ejusdem de Pentecoste: »Nos autem, dilectissimi, ad beatam haereditatem et animae et carnis per regenerationem sancti Spiritus adoptati, sacratissimum diei istius festum rationabili obsequio celebremus: confidentes cum [Col. 0380D] beato Paulo apostolo, quod Dominus Jesus ascendens in altum captivam duxit captivitatem, dedit dona hominibus; ut Evangelium Dei per omne humanae vocis eloquium praedicaretur, et omnis lingua confiteatur quoniam Dominus Jesus in gloria est Dei Patris.«

[Col. 0381A] Si enim sanctorum omnium orthodoxorum Patrum pro hujusmodi opuscula vobis exarassemus, antea chartae et scriptores deficerent quam divinus per eorum disputationes cessasset sermo; sed in his omnibus vestra fidelissima credulitas ad fidem catholicae et apostolicae Romanae Ecclesiae eos qui in errore positi sunt redigentes, fructum animarum Deo offerre studete, ut nobis vobisque potissimum lucrum accrescat; [a 1Kb] pariterque et hoc pervenit ad nostras apostolicas aures, quod multi in partibus illis in insipientiam atque cordis dementiam devoluti, praedecessorum nostrorum sanctorum pontificum, et nostras relationum atque admonitionum series, secundum venerandi Nicaeni concilii institutionem de Paschali festivitate, ita contemnere audent, quod [Col. 0381B] si plenilunium quarto decimo scilicet lunae die, sabbato contigerit, alio die Dominico, videlicet quinto decimo lunae die Pascha sanctum minime celebratur, sed praetermisso eodem quinto decimo die, in alio sequentis septimanae Dominico, qui est vicesimo 452 secundo lunae die, Paschalis festi gaudia pronuntiant celebranda. Quod si interius mente perpenditur magni ac venerandi Nicaeni concilii trecentorum decem et octo sanctorum Patrum simul convenientium promulgata Paschalium festivitatum ratio, procul dubio omnis error omnisque ambiguitas ab haesitantium cordibus auferetur; sed dum plerique propria commenta, ut acuti, perspicaces et mundanae scientiae gnari, spiritalis vero eruditionis ignari, vindicare desudant; olitanam Patrum traditionem [Col. 0381C] desidiosa ignavia praetereunt, et vera mendaciis obumbrare inhiant. In eodem quippe magno Nicaeno concilio decennovennali cyclo Patrum confirmato sententia, ita inter caetera ibidem fertur promulgatum, quod non amplius quam usque ad vicesimam primam lunae diem hujus sacrae festivitatis solemnia dilatentur. Quam Paschae rationem et Antiochenum demum venerandum corroborans concilium, inter reliqua ita inibi, in primo scilicet capitulo, constat exaratum: »Omnes qui ausi fuerint dissolvere definitionem sancti et magni Nicaeni concilii, congregati sub praesentia piissimi et venerandissimi principis Constantini, de salutifera sancti Paschae solemnitate, excommunicandos et ab Ecclesia esse abjiciendos censemus;« et si tamen contentius [Col. 0381D] [contentiosius] adversus ea quae bene sunt constituta perstiterint, atrocioribus submissuros interdictionibus censuerunt. Nam et beatissimus Dionysius, in ea quam de ratione Paschae promit epistola ait: »A duodecimo Kalendarum Aprilium die, cunctorum Orientalium sententia aequinoctii cursus vernalis consequatur, decreverunt, maxime Aegyptiorum peritiam, qui hujus calculationis gnari doctique sunt, inquirendam,« specialiter adnotatur, in [Col. 0382A] quo etiam si luna quarta decima sabbato contingat, sequenti die Dominico luna quinta decima celebrandum Pascha sancta synodus Nicaena sine ambiguitate firmavit.

Attendite, dilectissimi nobis, et illud quod beatus Proterius 453 Alexandrinae Ecclesiae praesul, praedecessori nostro beatissimo Leoni papae, ob piae memoriae Marciani principis jussum, direxit; post plurima enim ita ait: Olim quidem Dominus per Moysen significans dicit: Mensis iste vobis initium mensium primus erit in mensibus anni, et facies Pascha Domino Deo tuo quarta decima die mensis primi (Exod. X). Et post pauca subjunxit dicens: »Si quando in die Dominico quarta decima luna reperta est, in sequenti septimana est dilatanda festivitas, [Col. 0382B] sicut et veteres Patres nostri fecerunt, quartas decimas lunas occurrentes in aliam Dominicam transferentes.« Unde constat, dilectissimi, non amplius hujus venerandae festivitatis solemnitatem extendi fas esse quam usque in vicesimam primam lunae diem, rite observantes hebdomadae dierum numerum, dum solaris cursus a lunae cursu omnino discordat, quoniam in sex quidem diebus, creator omnium Dominus aethereum firmamentum omnemque ejus ornatum, rutilantia aequoris atque telluris gignentia, ac elementorum materiam, et cunctorum reptilium animantia patravit, et postremum e limo hominem finxit agri [b 1Kb] , et in septimo die requievit ab omni opere quod patrarat; his nempe septem diebus a quarto decimo die lunae, quod est [Col. 0382C] plenilunium, si Dominica tamen occurrerit, quae est prima et sancta dies, pro eo quod non oportet in ea jejunare, intermissis in alia Dominica, quae est prima et sancta dies, vicesima prima luna rationis ordo exigit sanctum Pascha a Christianis celebrandum; nam si in sabbato quarta decima luna provenerit, non est intermittenda subsequens Dominica, quinta decima videlicet lunae dies, venerantes eamdem Dominicam, quae est prima sabbatorum dies, in qua lux, jubente Deo, in ipso mundi exordio prodiit, in qua et vera lux Salvator noster ab inferis carne resurrexit; nam 454 si octo dies a quarta decima lunae die, quando jejunium solvitur, intermittuntur, ut in vicesimo secundo die lunae Paschalis festivitas dilatetur, [Col. 0382D] ergo jam non septima, id est hebdomada, sed ogdoada, ut stolidi quique et vecordes profanizant, dicenda atque observanda est; intuendum quippe et illud ratio suadet quod septem hebdomadae et non octo intermittuntur a Paschali festivitate usque ad sanctam Pentecosten, in qua paracletum Spiritum a Patre Redemptor noster Dei vivi Filius post gloriosam resurrectionem suam sanctis suis apostolis misit, pro quo regiam gradiemur viam, et non declinabimus penitus per tortuosum et dumis [Col. 0383A] ac tribulis repletum callem, pergant per eum hi qui cupiunt nova figmenta et scelerum monumenta componere, ut merito spinae et tribuli generentur eis. Jam quidem dudum decessores et praedecessores nostri sancti pontifices pro hac quaestione simulque haeresi illis partibus commonitorium atque adhortationem dirigentes, congrua capitula beati Cyrilli atque Theophili, nec non et aliorum sanctorum Patrum, quos dinumerare longum est, promulgantes docuerunt, quod vestrae dilectioni gnarum esse dubium non est, pro quo non silemus, charissimi, impensius vos commonere, ut a falsis fratribus caveatis, et eo modo quo sancta nostra Romana Ecclesia, caput omnium Ecclesiarum Dei, Paschalem celebrat solemnitatem, et recte, si Dei tenet traditiones, et [Col. 0383B] vos procul dubio celebrare studeatis, ut sicut pares nos Christianorum fidei religio efficit, aequales nimirum in festivitatibus efficiat.

Verum etiam et hoc de partibus vestris audivimus quod quidam pollicentes, atque in errore perseverantes, praedicant ut qui non ederit pecudum aut suillum sanguinem et suffocatum, rudis est aut ineruditus. Nos quidem apostolica praecepta imbuti atque eruditi confirmantes praedicamus quod si quis pecudum aut suillum sanguinem vel suffocatum manducaverit, non solum totius est consolationis alienus, sed ipsius quoque intelligentiae communis 455 prorsus extraneus, unde sub anathematis vinculo obligati in laqueos incidunt diaboli.

Illud autem quod alii ex ipsis dicunt, quod praedestinatio [Col. 0383C] ad vitam, sive ad mortem, in Dei sit potestate, et non nostra; isti dicunt: Ut quid conamur vivere, quod in Dei est potestate? Alii iterum dicunt: Ut quid rogamus Deum ne vincamur tentatione, quod in nostra est potestate, quasi libertate arbitrii? revera enim nullam rationem reddere vel accipere valent, ignorantes beati Fulgentii episcopi ad Eugypium presbyterum contra sermonem cujusdam Pelagiani opuscula directa, quibus infra multa idem Pater docens, haec verba subjungit: »Illi autem dum pro se gratiam solum reprehensibiliter intromittunt, in se damnabiliter calcaverunt, qui alios ad vitam, alios ad mortem asserunt destinatos, adverte quibus impietatis se nexibus ligant: si ad bonum praedestinatus sum, contra malum resistere necesse [Col. 0383D] mihi non erit; si vero ad malum natus, bonum mihi exercere nihil proderit; ac sic in utraque parte, intercluso appetitu laudis et gloriae, unus securitate, alius desperatione torpebit, ac per hoc otiabitur justitiae exercitatio, oratio cessabit, languebit operatio. Sed non ita est; quin potius incessanter oremus; quia ipse Dominus dicit: Sine intermissione orate, ne intretis in tentationem. Nihilominus contra omne peccatum, non solum oratione, sed etiam labore luctemur, quia ipse Dominus praesenti lectione testatus est quia unusquisque propriam mercedem accipiet, secundum suum laborem. Haec verba, quibus auctor sermonis illius veritatem praedestinationis nititur oppugnare, inconsiderate atque indiscrete prolata, [Col. 0384A] Deo nos adjuvante, monstramus.« Et post caetera: »Opera ergo misericordiae ac justitiae praeparavit Deus in aeternitate incommutabilitatis suae, et sicut futurorum operum suorum nunquam fuit ignarus, sic in eorumdem operum praeparatione nunquam improvidus: praeparavit ergo justificandis hominibus merita; praeparavit iisdem glorificandis et praemia; malis vero non praeparavit voluntates malas aut opera mala, sed praeparavit eis justa et aeterna supplicia, haec est aeterna praedestinatio futurorum operum Dei, quam sicut nobis apostolica doctrina semper insinuari cognoscimus, sic etiam fiducialiter praedicamus; beatus enim Paulus praedestinationem eorum 456 quos Deus gratis salvat, et evidenter et frequenter insinuat; ipse enim dicit de Deo, Nam quos [Col. 0384B] praescivit, et praedestinavit conformes fieri imaginis Filii sui, ut sit ipse primogenitus in multis fratribus, (Rom. VIII). Et post: Quos autem praedestinavit, hos et vocavit: et quos vocavit, hos et justificavit; quos autem justificavit, hos glorificavit (Ibid.); nihil incertum in Dei operibus nutat, quia nihil suae praedestinationis evacuat, praedestinationis igitur suae opera vocatione Deus inchoat et glorificatione consummat. Non tamen in omnibus quos vocat, sed quos secundum propositum vocat; diligentibus enim Deum omnia cooperantur in bonum his qui secundum propositum vocati sunt.«

Item et post multa: »Teneatur ergo praedestinationis veritas a fidelibus cunctis, quia quisquis divinum non credit in hac praedestinationis consilium, [Col. 0384C] non perveniet ad gloriosum ejusdem praedestinationis effectum; quisquis autem non est praedestinatus ad gloriam, invenitur sine dubio praescitus ad poenam, quae ideo in Dei praeparatione praedestinata cognoscitur, ut per eam infidelitas atque iniquitas puniatur; propter quod beatus Judas apostolus quosdam praedestinatos dicit in judicium his verbis: Subintroierunt enim quidam homines impii, qui olim praescripti et praedestinati erant, in hoc judicium Dei nostri (Jud. IV). Vigilanter autem in doctrina Spiritus sancti, praedestinatos impios non dicit ad peccatum, sed ad judicium, id est non ad impietatem, sed ad punitionem. Non enim praedestinati sunt ad hoc quod vitiosas impietates admittunt, sed ad illud quod judicio aequitatis divinae recipiunt. Ipsorum enim opus est [Col. 0384D] quod impie faciunt, Dei autem opus quod juste recipiunt.«

Item post caetera: »Proinde quod auctor illius sermonis subsequenter adjunxit dicens: Quin potius incessanter oremus; quia ipse Dominus dicit: Sine intermissione orate, ne intretis in tentationem, et post nihilominus; contra omne peccatum, non solum oratione, sed etiam labore luctemur, et iterum: sic laborantes vocat Dominus dicens: Venite ad me omnes qui laboratis et onerati estis, et ego vos reficiam (Matth. XI); sed nos a Deo humiliter gratiam poscamus, quam 457 collaborantem jugiter habeamus, per quam nos Deus et in labore custodiat et ad mercedem peracto labore perducat.«

[Col. 0385A] Porro, dilectissimi, diversa capitula quae ex illis audivimus partibus, id est, quod multi dicentes se catholicos esse, communem vitam gerentes cum Judaeis et non baptizatis paganis, tam in escis quamque in potu, et in diversis erroribus nihil pollui se inquiunt: et illud quod inhibitum est, ut nulli liceat jugum ducere cum infidelibus, ipsi enim filias suas cum alio benedicent, et sic populo gentili tradentur, et quod sine examinatione praefati presbyteri ut praesint, ordinantur, et alius quoque immanis invaluit error perniciosus, ut etiam, vivente viro, mulieres sibi in connubio sortiantur, ipsi pseudosacerdotes, simulque et de libertate arbitrii, et alia multa, sicut de illis audivimus partibus, quae longum est dici. Quapropter, dilectissimi, oportet [Col. 0385B] vestram industriam solertissime vigilare, et sicut decet Domini sacerdotes, nulli vestrum liceat canones ignorare, nec quidquam facere quod Patrum possit regulis obviare, quae enim a nobis res digna servabitur, si decretalium norma constitutorum pro aliquorum libito licentia populis permissa frangatur? Unde constat ut si quis de praedictis capitulis obnoxius reperietur, post unam et secundam adhortationem, si noluerit se corrigere, profecto is regulariter a consortio fidelium Dei, ut pote corruptor Patrum traditionum, extorris efficiatur, et in aeterna condemnatione inveniatur. Cavendum ergo dilectioni vestrae est, magnaque diligentia prohibendum, ne per ejusmodi homines exstincta dudum scandala suscitentur, et de exciso olim dogmate aliquod in provincia [Col. 0385C] ejusdem mali germen oriatur; quod non solum in radicibus suis crescat, sed etiam sanctae Ecclesiae subolem veneno sui odoris inficiat. Qui correctos se videri volunt, ab omni suspicione se purgent, et obediendo vobis probent, se esse nostros, quorum si quisquam salubribus praeceptis satisfacere detractaverit, sive ille clericus, sive 458 sit laicus, ab Ecclesiae societate pellatur; ne perditor animae suae saluti insidietur alienae [a 1Kb] . Sed vos, dilectissimi, nostrae sanctae Ecclesiae catholicae et apostolicae orthodoxam fidem amplectentes, praedicare nitimini ut sicut unus est pastor noster Christus, Dei vivi Filius, omnes simul in uno ejus efficiamur aggregati ovili, et quemadmodum unius capitis sumus membra, unum efficiamur [Col. 0385D] corpus in Christo Jesu Domino nostro, promerentes [Col. 0386A] quod sanctis suis contulit cultoribus qui ejus praecepta custodiunt, et ab initio mundi divinae ejus placuerunt majestati, desiderabilem promissionem quam ait: Venite, benedicti Patris mei, percipite regnum vobis praeparatum ab origine mundi.





LXXXIV. 459 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de Veneciis [Lamb., Gent., Veneticis], ut de Ravenna seu Pentapoli expellerentur, nec non et de Garamanno duce, qui possessiones [Lamb., res et p.] Ravennatis Ecclesiae violenter invasisset vel exspoliasset [b 1Kb] .
(An. Dom. 785, Cod. Car. LXXXIV, chron. 83.)

ARGUMENTUM.---Regiae voluntati se statim obsecundasse: Veneticos nimirum negotiatores ejici mandasse [Col. 0386B] de exarchatu, et Pentapoli atque insuper archiepiscopo Ravennae praecepisse, ut ex omnibus locis ecclesiasticae ditionis atque iis quae juris erant Ravennatis ecclesiae illos ejiceret. Contra eum orat, ut Garamannum ducem, qui Ravennatis ecclesiae piorumque aliorum locorum praedia in ecclesiaticae ditionis territoriis sita invaserat ac pontificias admonitiones sus deque habuerat, ab officio ei commisso amoveat.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [d 1Kb] .

Ad aures clementissimae regalis excellentiae vestrae intimantes innotescimus, quia dum vestra regalis in triumphis victoria praecipiendum emisit, ut a partibus Ravennae seu Pentapoleos expellerentur Venetici ad negotiandum, nos illico in partibus illis emisimus [Col. 0386C] vestram adimplentes regalem voluntatem, insuper et ad archiepiscopum praeceptum direximus, ut in quolibet territorio nostro et [Lamb., Gent. add. nostro] jure sanctae Ravennatis ecclesiae, ipsi Venetici praesidia atque possessiones haberent, 460 omnino eos exinde expelleret, et sic Ecclesiae suae jura manibus suis teneret [e 1Kb] .

Quid autem contigit de Garamanno duce qui subito irruit super praedia et possessiones sanctae Ravennatis ecclesiae in nostris territoriis sitas, et non solum eas occupavit, sed et omnes fruges a praedicta abstulit ecclesia, et de aliis piis locis? Nos quidem statim eum adhortari studuimus, ut si fidelis vester existeret, ipsas possessiones piorum locorum reddere [Col. 0386D] prorsus non omitteret, quia et juris ecclesiae Ravennatium, [Col. 0387A] sive talium locorum piorum esse videntur, et in nostris territoriis sitae sint. Ille vero nullo modo recordatus est, neque ipsas possessiones reddere voluit, sed illicite eas detinere conatur. Quapropter poscentes vestram in triumphis regalem potentiam, quaesumus, ut pro amore fautoris vestri beati Petri apostolorum principis, nostraque paterna dilectione, talia illi agere non sinatis, sed per vestram clementissimam regalem praeceptionem [a 1Kb] , eum exinde expellere omnino dignemini, ut nostra territoria per vestram regalem tuitionem intacta permaneant, et quaecunque infra ipsa territoria esse noscuntur, irrefragabiliter eorumdem locorum possessione et jure fruamur [b 1Kb] , quemadmodum vestra in triumphis victoria, una cum domna regina vestraque [Col. 0387B] nobilissima prole hic et in futuro sine fine regnare mereamini. Incolumem excellentiam vestram gratia superna custodiat.





LXXXV. 461 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de gente dudum perfida, scilicet Saxonum, qualiter Dominus ac Redemptor noster per praefati regis laboriosa certamina, ad Dei cultum [Lamb. add. et] suae catholicae et apostolicae Ecclesiae rectitudinem fidei, seu ad sacrum baptismatis fontem usque perduxisset, et de litaniis, et de jejuniis, et orationibus pro hujuscemodi re [c 1Kb] .
(An. Dom. 786, Cod. Car. XCI, chron. 84.)

ARGUMENTUM.---Ex litteris Regiis per Andream Abbatem allatis se cum ingenti gaudio accepisse, Saxones debellatos esse, et ad orthodoxam fidem [Col. 0387C] conversos. Constituisse juxta ejus desiderium, ut pro gratiarum actione publicae preces fierent in universa ditione Ecclesiastica tribus statis diebus Junii Mensis venturi: temporis eam dilationem sumpsisse, ut iisdem diebus publicae eaedem preces per totum Francorum Regnum, et in transmarinis etiam regionibus Catholicis indici possent.

Domno [d 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

[Col. 0388A] Praestolatos nimisque nobis optabiles regales vestros suscepimus affatus, per fidelissimum vestrum latorem atque missum, videlicet Andream religiosum abbatem, quos reserantes reperimus in eis de vestrae praecelsae regalis potentiae et comparis subolisque vestrae, seu cunctorum praecipuorum 462 vestrorum nostrorumque fidelium sospitate et incolumi ac sincerissima prosperitate, in quibus Redemptori mundi consuetas retulimus grates; magis autem inibi de vestris a Deo praesidiatis regalibus triumphis comperientes, qualiter saevas adversasque gentes, scilicet Saxonum, ad Dei cultum et suae sanctae catholicae et apostolicae Ecclesiae rectitudinem fidei, perduxeritis, atque Domino auxiliante et Petri Paulique apostolorum principum interventione suffragante, [Col. 0388B] sub vestra eorum colla redacta sunt potestate ac ditione, eorumque optimates subjugantes divina inspiratione, regali adnisu universam illam gentem Saxonum ad sacrum deduxistis baptismatis fontem [e 1Kb] .

Unde nimis amplius divinae clementiae retulimus laudes, quia nostris vestrisque temporibus gentes paganorum in veram et magnam deductae religionem atque perfectam fidem, vestris regalibus substernuntur ditionibus, in hoc quippe freta vestra a Deo fundata existat potentia, quia si, ut pollicita est fautori suo beato Petro apostolo et nobis, puro corde atque libentissimo animo adimpleverit, maximas ac robustiores illarum gentium suis praecipuis suffragiis vestris substernet pedibus [f 1Kb] , ut nemine eos persequente, vestris regalibus subjiciantur potentiis, et maximum [Col. 0388C] fructum in die judicii, ante tribunal Christi, de eorum animarum salute offerre mereamini dignissimum unus [Lamb., munus], 463 et pro amore animarum lucra infinita mereamini adipisci in regno coelesti.

Illud autem quod vestra regalis intimavit excellentia, ut in uno mense vel in una die, pro hujuscemodi operibus, scilicet stabilitatis vestrae victoria, laudes Deo gerentes caneremus, et una vel duabus feriis [Col. 0389A] litanias perageremus, valde hoc nobis delectabile existit, quatenus apostolica exarantes censura decrevimus in omnibus nostris partibus quae sub ditione spiritalis matris vestrae sanctae Romanae Ecclesiae existunt, illico celebrari easdem una nobiscum, disponentes emisimus, Domino protegente, videlicet vicesima tertia die et vicesima sexta, atque vicesima octava hujus advenientis Junii mensis, quae sunt in primis vigiliae beati Joannis Baptistae, et natalis sanctorum Joannis et Pauli, nec non et vigiliae beati Petri apostoli [a 3Kb] ; similiter et 464 vestra regalis potentia in suis dirigat universis finibus, seu transmarinis partibus, ubi Christiana moratur gens similiter perficiendas triduanas litanias; et ideo tale protelatum emisimus spatium, propter tam longinquas [Col. 0389B] Christianas nationes ultra vestrum regale morantes regnum [b 1Kb] . Nos quippe non solum unam vel duas, ut nobis insinuastis, celebrandas litanias praevidimus, sed etiam pro vestra, ut soliti sumus, indesinenter orare excellentia cupientes, decrevimus perficere, et Redemptori mundi canere laudes, ut ipsae gentes, quae per vestrum regale certamen ad Christianam perductae sunt fidem, usque in aevum per vestrum maneant adminiculum, et nostris vestrisque finibus [Col. 0390A] omnes repelli faciat aegritudinis morbos et procul ejiciat pestilentiam, ut nostris vestrisque diebus populus nobis a Deo commissus in magna degentes ubertatis affluentia simulque sincerissimae sospitatis laetitia, longiori aevo una cum domna regina vestraque nobilissima prole mereamini regni gubernacula perfrui, et in aethereis arcibus sine fine regnare, ut per vestra laboriosa certamina magis magisque spiritalis mater vestra, sancta Romana Ecclesia, maneat exaltata. Incolumem excellentiam vestram gratia superna custodiat.





[c 1Kb] LXXXVI. 465
(An. Dom. 786, Cod. Car. LXXX, chron. 85.)

[d 1Kb] ARGUMENTUM.---Itherio et Maginario, abbatibus missis regiis quaerentibus, quaenam poenitentia [Col. 0390B] indicenda esset Saxonibus ad paganismum reversis, reponit prudentia episcopali opus esse. et hujusmodi lapsos, si vere conversi fuerint, admittendos.

Domno excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Vestrae a Deo protectae regalis excellentiae suscipientes missos, scilicet Itherium et Magenarium religiosos abbates [e 2Kb] , sciscitati sunt nos interrogantes de [Col. 0391A] Saxonibus qui Christiani fuerunt et ad paganismum reversi sunt, qualem poenitentiam eis sacerdotes indicare debeant. Hoc praedecessorum nostrorum sanctorum pontificum dudum decretum est, quod qui »resipiscentes, et ruinas suas cogitantes redire maluerint, sub longa poenitentiae satisfactione admittendi sunt [a 2Kb] ,« et iterum »poenitentiae 466 satisfactione purgentur, quae non tam temporis longitudine quam cordis compunctione pensanda sunt [b 1Kb] ,« et ideo, excellentissime et a Deo protecte fili, oportet sacerdotes partibus illis pastoralem circumdare solertiam atque episcopalem induere vigilantiam, et in eorum arbitrio indicere poenitentiam, considerantes piaculum tam voluntatis quamque extra voluntatem coacti ad suum revertentes vomitum [c 1Kb] ; et tunc canonica [Col. 0391B] promere sententia, quatenus si veraciter reversi in fide orthodoxa maluerint perseverare, promissuros se omnem adimplere episcopalem praedicationem, indiculum [d 2Kb] orthodoxae fidei exarantes, secundum olitanam Patrum traditionem, unum confitentes baptismum, sub jusjurando pollicentes fidem Christianitatis servaturos, in gremio suscipiantur orthodoxae fidei Ecclesiae, ut copiosa merces vobis ascribatur [Col. 0392A] in coelis. Incolumem excellentiam vestram gratia superna custodiat





LXXXVII. 467 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones pro exaltatione sanctae Dei Ecclesiae, et de honore pallii sacerdotalis concessi Ermenberto episcopo [e 1Kb] .
(An. Dom. 786, Cod. Car. LXXXVII, chron. 86.)

ARGUMENTUM.---Hermenbertum a Carolo missum ut ab apostolica sede pallium acciperet, nam Bituricensis metropolis erat episcopus, diligenter examinatum, si ulli subjiceretur archiepiscopo, ne quid fieret ecclesiasticae disciplinae adversum, sacro illo indumento decoratum remittit, regium implorans auxilium, ut archiepiscopali dignitate pacifice fungi valeat.

[Col. 0392B] Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Directus a regali potentia vestra reverentissimus et sanctissimus vir, scilicet Ermenbertus episcopus [g 2Kb] , nostrisque adpraesentatus apostolicis aspectibus, obtulit nobis praecelsae excellentiae vestrae sagacissimos atque honorabiles regales affatus, quos cum nimio [Col. 0393A] amplectentes amore, regi regum, in cujus potestate sunt omnia regna mundi, gratias egimus, qui nos de vestra inclyta sospitate laetos crebro efficit, eo quod per hujus mundi regna, coelestia [a 1Kb] magis ambire atque haereditare 468 concedit, per beatum Petrum apostolorum principem de saevitia adversariorum triumphantes [b 1Kb] .

Reperimus quippe in ipsis regalibus affatibus vestris, ut praelato Ermenberto episcopo pallium sacerdotalibus infulis decoratum ex apostolica auctoritate concederemus, quia civitas metropolis in Aquitania videtur esse patria, quae Bituricas nuncupatur, ubi nunc praefatus venerabilis vir praeesse dignoscitur curamque pastoralem devotus exercere videtur; quatenus ignorantes si canonice in provinciae [Col. 0393B] partibus illis jam ordinatus tam a praedecessoribus nostris quamque a nobis fuisset, enucleatius eum indagari curavimus, ne usurpationis locus aliquis sacerdotibus in alterius jure concedatur; qui praefatus sanctissimus vir nobis confessus est, ut sub nullius archiepiscopi jurisditione esse videretur [c 1Kb] .

Quapropter pro nimio vestro regali ex intimo cordis amore, praedicto Ermenberto, a nostra apostolica sacratissima sede atque auctoritate, archiepiscopo constituto in metropolitanam civitatem quae Bituricas cognominatur, sicut dudum mos exstitit, sub jure sanctae recordationis [d 1Kb] Ecclesiae degenti, usum pallii concessimus fruendi [e 1Kb] ; et ideo quaesumus ut per vestrum praecelsum regale adminiculum, ministerium sibi commissum digne sibi 469 valeat et [Col. 0393C] canonice dispensare, sacerdotali moderamine suscipiente affectum [Lamb., Gent., effectum], ut dum plebs sibi concessa ab insidiatoribus inconvulsa atque intacta permanserit, simulque a vestro regali culmine tuta fuerit, ab ipso clavigero regni coelorum beato Petro apostolo dignam mereamini suscipere retributionem, ut una cum excellentissima et spiritali filia [Col. 0394A] domna regina vestraque praecelsa subole, redemptor omnium Deus longo ac prospero senio amplius exaltati regni gubernaculo faciat perfrui, et vitam aeternam pariter vobis tribuat possidendam. Incolumem excellentiam vestram gratia superna custodiat.





XXXVIII. 470 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de trabibus majoribus ad ecclesias restaurandas, quas domnus rex ei dare praeceperat; et ipsos actores negligentes nihil exinde, sicut eis a dicto rege injunctum fuerat, fecisse dicit, et de stanno ad ipsam ecclesiam sancti Petri recooperiendam [f 1Kb] .
(An. Dom. 786, Cod. Car. LXVI, chron. 87.)

[Col. 0394B] ARGUMENTUM---Trabes pro instaurandis ecclesiis Urbis saepe ab se petitas, nondum esse traditas. Rogat ut regius missus adveniat qui et trabes tradi faciat et stanni centenas libras (mille Carolus, totidem Itherius mittere spoponderant) dari jubeat ab Italiae comitibus. Arichim Beneventanum ducem movisse arma in Amalphitanos, qui Neapolitanorum, quorum juris erant, auxiliis plures occiderunt, multis etiam eorum optimatibus captivis ductis.

Domno [g 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Saepe vestrae a Deo protectae regali potentiae poscentes direximus, ut pro mercede animae vestrae trabes majores ad ecclesias Dei restaurandas per vestrum regale praesidium emittere juberetis, et nullum [Col. 0394C] ab illis quibus praeceptum est suscepimus effectum, quatenus et ipsae ecclesiae in quibus nobis trabes majores necessariae sunt, ex parte ruerunt et alias ruere conspicimus, et ipsas trabes praestolantes, quid agemus nescimus et pro hoc in magna tristitia degentes existimus [h 1Kb] . 471 Quapropter obnixe vestram triumphatorissimam excellentiam poscentes [Col. 0395A] quaesumus ut nulla deinceps eveniat mora, sed per vestrum a Deo protectum regale dispositum nobis ipsas trabes majores celerius emittere praecipiatis, ut nullo modo quemlibet neglectum ponere audeant, quia confidentes prorsus existimus, quantae Dei ecclesiae ex ipsis trabibus restauratae fuerint, in vestrum sempiternum memoriale, seu domnae reginae vestraeque nobilissimae subolis restaurantur; quapropter poscimus ut vestrum proprium idoneum missum dirigere jubeatis, qui ipsos actores qui pro jam dictis trabibus neglectum ponere ausi sunt, distringere debeat, ut ipse nobis eas tradere per vestrum dispositum studeat, ut exinde magnam, ut fati sumus, recipere valeatis mercedem.

Porro et hoc vestrae regali potentiae innotescimus, [Col. 0395B] quia Arichis Beneventanus dux, justitias de hominibus suis quaerens, exercitum duxit super Amalfitanos ducatus Neapolitani, et undique eos circumvallans incendit omnes possessiones eorum atque habitacula foris posita; quo audito, Neapolitani direxerunt in adjutorium ipsorum plures homines vincentes eos, interfecerunt plurimam multitudinem ducatus Beneventani. Unde cum caeteros plures, tum optimates captivos apud se habent; quod in his vero partibus actum est, vobis enucleatius enuntiare festinavimus [a 2Kb] .

472 Simili modo et hoc recordari credimus vestram a Deo promotam praecellentiam, qualiter pro amore beati Petri clavigeri regni coelorum et ejusdem Ecclesiae restaurationis, pro ipsius aulae tecto [Col. 0395C] vestra excellentia nobis est pollicita dirigere stanni libras mille. Simili modo et Itherius vester fidelissimus per vestrum eximium dispositum similiter alias [Col. 0396A] mille libras dirigere promisit, pro quo poscentes petitus vestram regalem praecellentiam, ut ipsum stannum nobis per vestrum bonum dispositum dirigere jubeatis, quia ipsa ecclesia fautoris vestri beati Petri, tempore verno ab aquis nimis invaluit, et unde ejus aulae tectum restauremus minime habemus. Sed obnixe petimus ut per comites vestros qui in Italia sunt actores, ipsum jam dictum stannum dirigere jubeatis, per unumquemque comitem [b 1Kb] libras centum, ut dignam pro hoc ab ipso Dei apostolo retributionem suscipere mereamini. Incolumem excellentiam vestram gratia superna custodiat.





LXXXIX. 473 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones seu benedictiones, pro cruce quam ei miserat, et de territorio Populoniensi seu Rosellensi, ut domnus rex suos idoneos missos dirigeret, qui sub integritate ipsas civitates cum suburbana [Lamb., suburbanis] earum ei contradere debuissent [c 1Kb] .
(An. Dom. 787, Cod. Car. LXXXI, chron. 88.)
[Col. 0396B]

ARGUMENTUM.---Carolo suis orationibus se commendanti reponit, se jugiter id praestare non solum pro eo, sed pro ejus parentibus, et conjuge Ildegarde vita functis. Gratias agit pro cruce missa: oratque ut missos dirigat, qui fines Populonienses et Rosellenses haud dum traditos integros vindicent sanctae sedi; simulque integras tradant ducatus Beneventani civitates, juxta ejus donationem nuperrime factam.

Domno [d 1Kb] excellentissimo filio nostroque spiritali compatri Carolo, regi Francorum et Langobardorum [Col. 0396C] atque patricio Romanorum, Adrianus papa [e 2Kb] .

Praecellentissimos atque nitidissimos Deo dicatae regalis praecelsae scientiae vestrae mellifluos suscepimus [Col. 0397A] versos, quos reserantes atque singillatim relegentes, eorum 474 robur cum nimio amplectimur amore [a 1Kb] , et procul dubio vestra credere dignetur regalis potestas, quia omnino sicut per eos innotuistis, a nobis in omnibus perficietur, testem enim invoco Deum cui servio in spiritu meo, quod sine intermissione die noctuque semper memoriam vestri facio in orationibus meis obsecrans, tam pro vestra in triumphis regali victoria et perpetua stabilitate, quamque pro sanctae memoriae genitoribus vestris, simul conjuge vestra domna Hiltibranda [Grets., Hiltegarda] regina, filia et spiritali commatre nostra, et nempe eorum memoriale non derelinquetur in aeternum [b 1Kb] .

Crucem quam nobis misistis in sanctam nostram [Col. 0397B] ecclesiam recondentes, vestra memoria in aeternum in ea manebit [c 1Kb] . De sospitate enim nostra quam vestra regalis cupit audire clementia, omnia erga nos, Deo favente, prospera existunt, quia et nos de vestra regali salute atque victoriis certo audire desideramus, quoniam vestra salus nostra est, et hoc magnopere poscimus; et sicut per anteriores nostras syllabas vestram poscimus regalem potentiam, ita perficere dignetur, uti denuo eos missos suos dirigere jubeat, qui nobis contradere debeant fines Popolonienses seu Rosellenses, sicut 475 ex antiquitus fuerunt [d 2Kb] . Nam ex parte nobis ex ipsis finibus non tradiderunt; sed quaesumus ut vestrae regalis oblationis donatio fine tenus maneat inconvulsa; praesertim et partibus ducatus Beneventani idoneos dirigere dignetur missos, [Col. 0397C] qui nobis secundum vestram donationem ipsas civitates sub integritate tradere, in omnibus valeant [e 1Kb] , [Col. 0398A] ut ex hoc potissimam remunerationem una cum spiritali filia nostra domna regina, vestraque praecellentissima prole ab ipso regni coelorum clavigero beato Petro apostolo, suscipere mereamini. Incolumem excellentiam vestram gratia superna custodiat.





XC. 476 ITEM EPISTOLA EJUSDEM PAPAE, AD DOMNUM CAROLUM In qua continentur de adventu Adalchisi partibus Calabriae, et ut Grimualdum in Benevento ducem not constitueret, et de civitatibus Beneventanis, et Rosellis, et Populonio [f 1Kb] .
(An. Dom. 788, Cod. Car. XC, chron. 89.)

ARGUMENTUM.---Rorone et Bettone regiis missis sciscitatum venientibus num Athalgisus Desiderii filius in Italiam venisset, se nuper quae audierat continuo indicasse Carolo per Arvinum comitem degere illum [Col. 0398B] scilicet in Calabria prope fines Beneventanos: ita sibi nuntiari Cajeta et ex Pentapoli, litterasque utrinque acceptas adnectere. Sibi haud expediens videri Grimoaldum patri succedere; Beneventanos, nisi steterint promissis, milite ad id cogendos. Nisi mittat exercitum a Kalendis Maii ad Septembrem, fieri posse ut Athalgisus cum Graecis aliqua moliatur in ipsum Carolum et sanctam sedem. Statim atque Grimoaldus pervenerit in Beneventanum ducatum, matrem ejus Adelbergam cum filiabus, obtentu orationis in Garganum, inde Tarentum abituram, ubi suos thesauros habebat. Orat ut suos missos redire prohibeat ante traditas Campaniae civitates integras, finesque pari modo integros Populonii et Rosellarum. Sicut enim in Tuscia Suanam et caeteras civitates cum territoriis suis sancta sedes possidebat, ita aequum esse ut Campaniae civitates integras cum suis territoriis possideret.

Domno [g 1Kb] excellentissimo filio nostroque spiritali [Col. 0398C] compatri Carolo, regi Francorum et Langobardorum atque patricio Romanorum, Adrianus papa.

[Col. 0399A] Venientes ad nos fidelissimi missi vestri, scilicet Roro capellanus, seu Betto, post vestram optabilem regalem sospitatem annuntiatam, sciscitati sunt a nobis de nefandissimo Athalgiso filio Desiderii tyranni regis, si ita fuisset quod, Deo sibi contrario, in partibus Italiae venisset. Nos vero nuper quod de ipso Athalgiso audivimus, per fidelissimum missum vestrum Arvinum comitem vobis intimare non 477 omisimus, quia pro vestra regali victoria, Deo auspice, retractantes, nullum neglectum ex omni parte ponimus, vestrae praefulgidae excellentiae indicantes, ut, Domino opitulante atque beato Petro apostolorum principe comitante, praecipua vestra regalis providentia prudentissime suam nostramque salutem procuret. Sic enim de [Col. 0399B] jam dicto nequissimo Athalgiso nobis nuntiatum est, quia in veritate, Deo sibi contrario, cum missis imperatoris in partibus scilicet Calabriae residet, juxta confinium ducatus Beneventani, ut de ejus invalido adventu Campulus episcopus civitatis Cajetanae per suas nobis significavit syllabas, similiter et de Pentapoli pro ejusdem Athalgisi arrogantia nobis in scriptis intimaverunt, quatenus ob nimium vestrum amorem infra alios misimus apices, tam Cajeta quamque Pentapoli series nobis destinatas; nempe quidem scimus quia ipse iniquus et perfidus Adalgisus pro nulla alia causa in istis declinavit partibus, nisi tantummodo pro vestra nostraque contrarietate. Unde oportet ut firmissima vestra sacra partibus Beneventanis emittere [a 1Kb] vestra praecelsa regalis excellentia [Col. 0399C] nitatur, ut undique per vestrum regale adminiculum imperturbati pariter maneamus [b 2Kb] .

Nos vero haec omnia considerantes, dilectissime nimisque amantissime, atque a Deo protecte praerectissime fili, nobis sic aptum esse videtur, ut sive voluntatem vestram fecerint ipsi Beneventani, non ullo modo expedit Grimualdum, filium Arichisi, Beneventum 478 dirigere [c 1Kb] . Verumtamen sicut vobis ad omnipotenti Deo nostro prudentissima sapientia concessa est, ita sagaciter pro hujusmodi re pertractare [Col. 0400A] atque congrue disponere jubeatis, ut ea quae vobis nobisque expedibilia fuerint ad perfectum salubriter veniant, ut non in quolibet labore pariter eveniamus, sed si ipsi saepius dicti Beneventani minime vestram regalem adimpleverunt voluntatem, sicut vobis polliciti sunt, statim ibidem taliter exercitus emittere studeatis, ut ad profectum sanctae nostrae Ecclesiae, vestraeque regalis perveniant excellentiae, et sic illis partibus disponatur, ut inimicus locum nocendi non inveniat, sed semper vestra in triumphis exsultet in Domino regalis victoria [d 1Kb] .

Enimvero una cum fidelissimis missis vestris pertractantes considerantesque ut si minime ipsi Beneventani adimplere voluerint regalem vestram voluntatem ad Kalendas Maias, vester robustissimus exercitus [Col. 0400B] in confinio praeparatus super ipsos irruere Beneventanos inveniretur; et demum pariter penetrantes, in his confirmari, propter aestivi temporis aegritudinem, non audebimus, et iterum si super eos a Kalendis Maiis usque in Septembrem mensem exercitus non venerint, dubium nobis esse videtur ut forte, Deo sibi contrario, praedictus nefandissimus Adalgisus per insidias Graecorum non aliquam nobis vobisque conturbationem facere moliatur, quia jam dicti missi Graecorum cum eo esse noscuntur et alii in Neapoli residere videntur. Sed haec existimantes in vestro robustissimo atque a Deo protecto regali arbitrio emisimus pertractanda, 479 ut qualiter vobis placuerit disponere celeriter dignetur, nobis intimando per suos regales affatus suam nostramque [Col. 0400C] securitatis salutem [e 1Kb] .

Quapropter nimis poscentes, quaesumus vestram praerectissimam excellentiam, ut nullo modo pro causa Grimualdi filii Arichisi credere plus cuiquam jubeatis quam nobis. Nam pro certo sciatis quia si ipsum Grimualdum in Beneventum miseritis, Italiam sine conturbatione habere minime potestis, eo quod Leo episcopus secreta nobis sic fatus est, quia, Adalberga relicta, Arighis, tale habet consilium ut dum ipse Grimualdus filius ejus Beneventanos fines introierit, [Col. 0401A] ingeniose cupit duas filias suas secum deferre, et quasi orationis causa, sanctum Angelum in Garganum pergere, et deinde in Tarantum, ubi et thesauros suos reconditos habet, quia tantum octoginta millia distat a sancto Angelo usque Tarantum [a 1Kb] ; sed in hoc minime vestra a Deo promota excellentia considerare debeat, quod pro nostra aviditate ipsas civitates adquirendum, quas beato Petro apostolo et nobis condonastis, talia vobis insinuare studuimus, sed pro magna securitate sanctae Dei catholicae et apostolicae Romanae Ecclesiae, atque vestrae praecelsae regalis exaltationis victoria, ea quae audivimus et agnoscere potuimus, vestris regalibus auribus insinuare nullo modo negleximus. Vestra quoque regalis excellentia, qualiter ei placuerit et aptum prospexerit, [Col. 0401B] in omnibus his disponere provideat. Quapropter magnopere poscentes vestram clementissimam regalem benevolentiam, quaesumus, ut pro amore fautoris vestri beati Petri clavigeri 480 regni coelorum, nostraque in Christo spiritali paterna dilectione clariter atque specialiter per vestros regales honorabiles apices missis vestris dirigere dignemini, ut nullo modo ad vos remeare audeant, nisi prius sub integritate civitates in partibus Beneventanis, sicut eas per vestram sacram oblationem beato Petro apostolo et nobis contulistis, in omnibus contradere valeant, et justitias de Populonio et Rosellis nobis facere sub integritate studeant [b 1Kb] . Quia sunt alii ex missis vestris qui contemnere moliuntur et foedare vestram sacram oblatione; sed sicut in [Col. 0401C] partibus Tusciae civitates, id est, Suanam, Tuscanam, Biternum, et Balneum Regis, caeterasque civitates cum finibus et territoriis eorum [c 1Kb] beato Petro offerentes condonastis, ita in eo modo civitates in partibus Beneventanis contradere nobis protinus faciatis, ut dum missi vestri vestros susceperint regales firmissimos affatus, sine qualibet interposita dilatione, nobis eas contradere sub integritate valeant, ut nullus sit qui possit exstinguere vestrum illibatum sacrificium, sed hoc lucri potissimum praemium acquirentes digne mereamini una cum spiritali nostra filia domna regina, vestraque nobilissima subole in [Col. 0402A] aethereis sine fine regnare arcibus. Incolumem excellentiam vestram gratia superna custodiat.





XCI. 481 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de missis Graecorum cum [d 9Kb] diucitin, id est, dispositore Siciliae, post reversionem Attonis diaconi, missi domni regis a Benevento, cum relicta Arichisi ducis conciliati [Lamb., consiliati] sunt, qualiter ducatum Beneventanum a potestate praedicti regis per insidias subtrahere potuissent [e 1Kb] .
(An. Dom. 788, Cod. Car. XCII, chron. 90.)

ARGUMENTUM.---Venientes regii missi Atto diaconus et Goteramnus ostiarius, postmodo Maginarius abbas et Joseph diaconus regiam voluntatem nuntiant pontifici, ejus nempe consilio agenda omnia [Col. 0402B] esse. Censet igitur pontifex ut nunquam invicem separentur: praemittit priores duos versus ducatum Beneventi, ita ut in Valvae oppido exspectent reliquos Romae manentes et Liuthericum quintum missum. Ii consilii immemores Beneventum, haud exspectatis sociis, inde Salernum ad Adelbergam viduam processerunt. Tres reliqui Beneventum euntes ibi audiunt Salerni agitari consilia adversus Carolum et sanctam sedem; mox Goteramno superveniente, una cum isto aufugiunt Valvam in finibus Spoletani ducatus, ubi jussa regia praestolantur. Atto prae metu ad aram in ecclesia Salerni confugit, quem Beneventani ficte mitigant, eique ad Carolum litteras dant fidelitatis plenas. Haec omnia pontifex Carolo. Deinde addit quod Capuani quidam recens subjecti apostolicae sedi Romam venientes nuntiarunt, post Attonis discessum missos Graecos cum dispositore Siciliae die 20 Januarii Salernum ad Adelbergam se contulisse; inde Neapolim [Col. 0402C] deductos, magnoque cum honore susceptos, cum Stephano episcopo et Neapolitanis consilia agitare. Beneventanos videri erupturos aestivo tempore. Rogat ut eos praeveniat, ne simul deficiant et civitates sanctae sedi donatas invadant.

Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [g 1Kb] .

Meminit vestra a Deo promota 482 regalis excellentia, qualiter ad nos emisit fidelissimos missos, scilicet Attonem religiosum diaconum, et Goteramnum magnificum ostiarium, et post tergum eorum ad nos venerunt, videlicet, Maginarius religiosus [Col. 0403A] abbas et religiosus Joseph diaconus [a 2Kb] , qui nobis fideliter intimaverunt ea quae illis injuncta habuit vestra praerectissima regalis potestas, ut secundum nostrum apostolicum consilium, in partibus Beneventanis, ita peragerent; qui in nostri praesentia residentes praenominati quatuor missi, id est, Maginarius religiosus abbas, Atto, et Joseph religiosi diaconi, atque Goteramnus magnificus ostiarius, dum adhuc minime conjunxisset nostris apostolicis obtutibus Luthericus, qui cum praefato Maginario, seu Joseph, ad nos missus fuit, tale illis praebuimus consilium, ut nullo modo se alter ab altero separaret, sed praeeuntes Atto et Gotteramnus, in oppido Valvae ibidem exspectarent tam Maginarium et Joseph quam Liudericum, quem socii ejus apud nos morantes [Col. 0403B] exspectabant [b 1Kb] , qui praecedentes, scilicet Atto cum 483 Gotteramno, nullo modo nostris accommodaverunt consiliis; sed relinquentes penitus Maginarium seu Joseph et Liudericum, abierunt singulariter Benevento; unde post tergum eorum euntes Maginarius cum Joseph et Liuderico in Benevento, jam Attonem et Goteramnum nullo modo invenire valuerunt, eo quod in Salernum perrexerant ad Albergam relictam Arichis ducis; ubi dum Maginarius cum sociis suis a fidelibus vestris audissent, sicut [Col. 0404A] nobis ipsi intimaverunt, eo quod infideliter agerent tam relicta praedicti Archisi ducis quamque caeteri Beneventani, erga vestram regalem excellentiam atque nostrum apostolatum iniqua atque adversa tractare non desinunt, fugam arripientes Maginarius cum Joseph et Liuderico, una cum Gotteramno qui ad eos alloquendum venerat a Salerno, introierunt in finibus ducatus Spoletini in praefato oppido Valvae, et ibidem morantur usque ad vestrum regalem in triumphis dispositum. Atto vero audiens, ut fertur, fugiens intus in ecclesiam Salerni prae timore, ejusdem ecclesiae altare tenuit. Ipsi autem Beneventani suadentes, ut reor, et simulanter eum mitigaverunt, et vestrum clericum ficte miserunt, se ipsos fideles in omnibus commendantes [c 1Kb] .

[Col. 0404B] Et ob nimium suavemque amorem quem erga vestrum invictissimum gerimus regnum, nullo modo valemus praetermittere, liquidius de omni causa vobis insinuare; venientes quippe ad nos de Capua quam beato Petro apostolorum principi pro mercede animae 484 vestrae atque sempiterna memoria, cum caeteris civitatibus obtulistis, videlicet Gregorius presbyter, Saductus, Pergulfus, Audemundus, Haimo, Landemarus, Warnefridus, Sigulfus, Audualdus, et Corbulus [d 3Kb] , intimaverunt nobis quod dum Atto diaconus [Col. 0405A] ad vestram reversus est excellentiam, statim missi Graecorum, duo spatharii imperatoris, cum diucitin [Grets., dioecete], qui Latine dispositor Siciliae dicitur, in Lucaniae Acropoli descendentes, terreno itinere Salernum ad relictam Arigisi ducis peragrantes, tertio decimo Kalend. Februar. pervenerunt, qui ibidem cum ipsis tres dies consiliantes Beneventani, post tertium diem usque Neapolim deduxerunt; Neapolitani vero cum magno obsequio cum signis et imaginibus eos suscipientes, Neapolim ingressi sunt, pariter et usque hactenus cum ipsis Neapolitanis atque Stephano episcopo ejusdem Neapolitanae ecclesiae pertractantes existunt [a 2Kb] .

485 Sed vestra a Deo promota praerectissima regalis excellentia, a Deo inspirata, taliter pertractare [Col. 0405B] debet, ut suam et nostram in omnibus securitatem procuret et nullius hominis inanes fabulas attendat; neque muneribus suadere quispiam eam valeat, sed tantummodo pro exaltatione spiritalis matris suae sanctae nostrae catholicae et apostolicae Romanae Ecclesiae, suaeque regalis excellentiae et nostrae decertare nitatur, quia, ut arbitramur, ipsi Beneventani istud tempus vernum transire patientur, ut aestivo tempore, Deo illis contrario, vobis in perjurii reatum incurrant [b 1Kb] . Sed vestra regalis potentia sic illis in triumphis praeire satagat, ut et illorum proterviam procul dubio imminentem sub pedibus suis conculcet, et sua exaltatio in toto profametur mundo, tam de sua prudentissima regali victoria quamque de sacratissima oblatione, quam in partibus ipsis Beneventanis [Col. 0405C] beato Petro fautori suo, puro corde, ob nimium amorem atque sempiternam memoriam condonavit [c 1Kb] , ut dum ipse claviger regni coelorum beatus Petrus apostolus, fautor et protector vester, in integro vestram susceperit sacram donationis oblationem, [Col. 0406A] digne valeamus in ejus alma confessione tam pro vobis quamque spiritali filia nostra domna regina vestraque nobilissima subole fundere preces, ut per multorum annorum curricula in hoc mundo regni gubernacula fruentes in aethereis arcibus sine fine regnare mereamini. Incolumem excellentiam vestram gratia superna custodiat.





XCII. 486 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de Arachiso duce Beneventano, qui [Lamb., quia] postquam rex Carolus a Capuana urbe revertisset, praedictus Arigisus, Deo sibi contrario, apud imperatorem missos suos direxerat, petens auxilium et honorem patriciatus, cupiens fidem, quam pollicitus fuerat, irritam facere, promittens se tam in tonsura quam in vestibus usu Graecorum perfrui [d 1Kb] .
(An. Dom. 788, Cod. Car. LXXXIII, chron. 91.)
[Col. 0406B]

ARGUMENTUM.---Nuntiata sibi per Carolum victoria de Bajoariis laetatur. Inde pergit res Beneventanas enarrare, Capuanos in praecedenti memoratos exhibuisse fidelitatis sacramentum ante confessionem sancti Petri. Postmodo Gregorium ex iis unum secreto sibi nuntiasse, quod praeterito anno post Caroli discessum Capua Arichis per suos missos ab imperatore petierat patriciatum et ducatum Neapolitanum; nec non ut mitteret Athalgisum cognatum suum cum auxiliis. Imperatorem misisse duos spatharios qui patriciatum conferrent, et direxisse Athalgisum Tarvisium aut Ravennam. Deum consilia eorum dissipasse, nam venientes Arichim esse mortuum invenerunt. Beneventanos tum Graecos noluisse Salerni accipere, quia Atto illic erat; hoc abeunte, Graecos receptos, et cum [Col. 0406C] Adelberga tridui consilia agitasse; nil videlicet tunc agendum, quoad Grimoaldus adveniret, quem ducem sibi dari a Carolo per Attonem petierant; eo adveniente factum iri, quae Arichis non potuit; interim Neapoli eos degere oportere. Hinc eos nuntiasse imperatori mortem Arichis, quid facto opus esset audituros. Quatuor regios missos Spoletum [Col. 0407A] aufugisse, quod Neapolitanorum, Surrentinorum, et Amalphitanorum conjurationem cum Beneventanis in eorum necem deprehenderunt.

Domno [a 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Nectareos suavissimosque praecelsos regales apices vestros cum nimio cordis suscepimus amore, 487 quos reserantes reperientesque vestram regalem sospitatem, simul et spiritalis filiae nostrae domnae reginae vestraeque nobilissimae prolis salutis prosperitatem, magnas omnipotenti Deo retulimus grates, qui vobis per intercessiones beati Petri apostoli fautoris vestri, nobis velut immeritis jugiter pro vobis exorantibus, indesinenter victorias ubique [Col. 0407B] tribuit, et omnia circa vos salubriter disponit, tam marcas quamque confinia, magis quippe de subjectione Bajuariorum, sicut nempe praediximus et optavimus, ita et praestolantes audivimus de vestra praecelsa regali in triumphis victoria [b 1Kb] .

Nempe quidem meminisse credimus, qualiter vobis per anteriores nostras apostolicas emisimus syllabas de Capuanis qui ad nos venerunt per vestrum regale adminiculum, quatenus dum ipsas nostras vobis emisissemus syllabas, post aliquantos dies praefatos Capuanos in confessione protectoris vestri beati Petri apostolorum principis jurare fecimus, in fide ejusdem Dei apostoli et nostra atque vestrae regalis [Col. 0408A] potentiae, et post actum sacramentum unus ex ipsis Capuanis, Gregorius presbyter, nobis petiit secreta loqui, asserens: quia nullo modo jam quidpiam celare possum, tale vobis praebens sacramentum; et dum a nobis enucleatius sciscitatus fuisset, retulit nobis dicens quia dum domnus Carolus, magnus rex, praeterito anno a Capuana urbe reversus fuisset [c 3Kb] , Arichis dux suus ad imperatorem, Deo sibi contrario, 488 emisit missos, petens auxilium et honorem patriciatus una cum ducatu Neapolitano sub integritate, simul et suum cognatum Athalgisum cum manu valida in adjutorium sibi dirigi, promittens ei tam in tonsura quam in vestibus usu Graecorum perfrui sub ejusdem imperatoris ditione [d 1Kb] .

Haec audiens autem imperator emisit illi suos legatos, [Col. 0408B] scilicet spatarios duos in ditionem Siciliae ad patricium eum constituendum ferentes secum vestes auro textas, simul et spatam, vel pectinem, et forcipes, sicut illi praedictus Arichisus indui et tonderi pollicitus fuerat [e 1Kb] , petentes Ramualdum ejusdem Archisi filium in obsidiatum [f 1Kb] ; de Athalchio vero cognito [Lamb., cognato], emisit ei dicens: quia nunc illum non dirigimus quem apud illum nunc dirigimus, sed eum dirigimus cum exercitu in Tervisio, aut Ravenna [g 1Kb] ; 489 qui venientes, Dei nutu, per suffragia apostolorum, malignantium consilia dissipata repererunt, eo quod Arichisum ducem, vel ipsius filium Waldonem, defunctum invenerunt [h 2Kb] ; et dum [Col. 0409A] ibidem Salerno Atto fidelissimus vester missus fuisset, Beneventani ipsos Graecos minime recipere voluerunt, sed post reversionem praedicti Attonis diaconi, tunc eos terreno itinere a finibus Graecorum deferentes Salerno receperunt, et cum Athalberga, relicta Arichis, seu optimatibus Beneventanis, tribus diebus persistentes conciliati [Lamb., consiliati] sunt, [a 1Kb] suadentes ipsi Beneventani praedictis missis Graecorum dicentes: quia nos ad regem Carolum emisimus missos nostros, petentes ab eo Grimualdum ducem nostrum recipere [b 1Kb] . Insuper et per Attonem diaconum, ipso nobis pollicente, rogam emisimus [c 2Kb] , ut penitus eum ducem consequenter susciperemus; sed propter hoc morari vos Neapoli convenit, dum usque ipsum Grimualdum recipere possimus ducem; [Col. 0409B] et quod genitor ejus Arigisus minime valuit adimplere, Grimualdus ejus filius, dum 490 culmen genitoris sui adeptus fuerit, prorsus imperialem voluntatem cum omni ditione sicut cum suo constitit genitore, in omnibus adimpleat, pariter nobis promissa explentibus [d 1Kb] . Quapropter terreno itinere usque [Col. 0410A] Neapolim eos cum magno deduxerunt honore, qui Neapolitani ipsos Graecos cum bandis et signis suscipientes ibidem degentes praedictae rei praestolantes adventum, non desinunt cum Stephano episcopo et Constantino, civibus Neapolitanis [e 2Kb] , adversa perpetrantes tractare, mittentes ipsi Graeci ad imperatorem de obitu Arichisi filiique ejus denuntiantes; et ab eo exspectant consilium quid agere debeant [f 1Kb] .

491 Sed in his omnibus, excellentissime et a Deo protecte fili, solertissima regalis potentia vestra nitatur pertractare tam pro exaltatione spiritalis matris vestrae sanctae Romanae Ecclesiae nostraque salute, quamque, Domino protegente beatoque Petro clavigero regni coelorum praesidiante, pro vestri invictissimi regni in triumphis securitate [g 1Kb] .

[Col. 0410B] Porro et hoc sicuti per se Gregorius presbyter Capuanus nobis innotuit de fidelissimis missis vestris, scilicet Magenario religioso abbate, seu Joseph, et Liuderico comite, atque Gotteranno hostiario [Lamb., ostiario], quia Benevento reversi Spoletum, ideo exinde fugerunt, eo quod tale consilium Beneventani [Col. 0411A] cum Neapolitanis et Surrentinis, atque Amalfitanis habuerunt, ut foris civitate Salernitana juxta mare vestros missos applicare facerent, et nocte repentino cursu super eos ruentes Beneventani pariter cum Neapolitanis illos interficerent, et postmodum proferrent, quia Neapolitani, quasi super ipsos Beneventanos venientes, existimantes sese Beneventanos, eos clam occiderent, et praefati missi vestri haec cognoscentes coacti fugam arripuerunt, vestram conquerentes regalem illusionem, quod si ipsi missi vestri [a 1Kb] Salerno Neapolitani cum Amalfitanis et Surrentinis armati ibi absconsi fuerunt, ut irruerent cum Beneventanis super ipsos missos vestros, ut [Teng., et] occiderent, quod nempe certi facti sumus omnia eorum nequam consilia ad nihilum rediguntur, [Col. 0411B] eo quod talem amplissimam fidem atque ex intimo corde dilectionis amorem erga beatum Petrum principem apostolorum et nos vestram regalem potentiam omnino habere agnoscimus [b 1Kb] ; et idcirco omnia vobis, sicut ipsum Dei apostolum 492 die noctuque petimus, suggerentes subjiciuntur et vestris praefulgidis regalibus plantis substernuntur.

De nostra vero sospitate, ut inquirendam direxistis, Domino coopitulante, vestram omnino agnoscentes salutem valentes pro vobis non desinimus fundere preces, ut in hoc mundo regni gubernacula multorum curriculo fruentes annorum, et in aethereis arcibus una cum domna regina, vestraque nobilissima subole, sine fine regnare mereamini. Incolumem excellentiam vestram gratia superna custodiat.





XCIII. 493 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones, et de Rosellis et Populonio, et de civitatibus Beneventanis, vel de insidiis Graecorum [c 1Kb] .
(An. Dom. 788, Cod. Car. LXXXVI, chron. 92.)
[Col. 0411C]

ARGUMENTUM.---Binis litteris, quarum priores comes Arvinus, alteras Roro et Betto missi regii attulerant, Carolus respondit gratias agens pontifici de prudenti consilio. Hic autem reponit, idcirco se aversatum esse Grimoaldi successionem, ut regi, sibi, et sanctae sedi consuleret. Quae Neapolitanus [Col. 0412A] et Cajetanus episcopi sibi nuntiarant de Athalgisi machinationibus, eum visurum in annexis utriusque epistolis. Gratias agit quod Arvino et sociis mandarit tradendas Campaniae civitates, finesque Populonii, et Rosellarum: sibi autem non esse tradita, nisi episcopia, monasteria et curtes publicas, cum clavibus civitatum sine hominibus; se velle ut Tusciae civitates, ita et Campanas omnino administrare. Grimoaldum jactare, se uti gratia regis subditosque habiturum quos voluerit, idque Capuae coram regiis missis, quare Graeci Neapoli degentes insultabant sanctae sedi. Rogat ne Grimoaldum praeferat sancto Petro. A suis missis quos una cum regiis mittit plura auditurum.

Domno [d 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Nectareas nimisque mellifluas regalis excellentiae [Col. 0412B] vestrae suscepimus syllabas, in quibus agnoscentes vestrae sinceritatis salutem, et spiritalis filiae nostrae domnae reginae vestraeque praecelsae prolis, et quod in finibus vestris, Christo propitio, omnia prospera esse cernuntur, magnas omnipotenti Deo retulimus grates, qui nos de vestro regali triumpho crebro laetos efficit [e 1Kb] .

494 De apostolicis vero syllabis nostris quas vobis emisimus, primum quidem per Aruinum comitem, postmodum vero per sororem [Lamb., Roronem] et Bectonem directas, et in vestris regalibus apicibus reperimus nobis exinde grates referri [f 1Kb] ; prorsus nobis vestra regalis excellentia credere velit, quia nunquam voluimus ut Grimualdus, filius Arichis, in [Col. 0412C] Beneventum remeasset [Lamb., add. nullum alium ob finem]; nisi propter inimicorum vestrorum atque nostrorum machinationes atque insidias, sed verum etiam, sicut vestra promisit nobis regalis excellentia, pro exaltatione atque defensione sanctae Dei Ecclesiae et pro vestro nostroque profectu, quod vos, Domino opitulante et beato Petro Apostolorum principe comitante, omnimodis illis creditis cum summa virtute agere, procul dubio in his credimus, qui opus quod coepistis pro exaltatione spiritalis matris vestrae sanctae Romanae Ecclesiae finetenus perficietis; et magis magisque per vestra laboriosa certamina exaltata [Col. 0413A] manebit, quia pro hujusmodi vestrum regale nomen in libro aeternae vitae ascriptum est [a 1Kb] .

Illud autem quod nobis vestra intimavit excellentia, ut quidquid de istis partibus compertum habuerimus, sub celeritate omnia vestrae regali excellentiae significare niteremur, emisit nobis Stephanus, Neapolitanus episcopus, per suos apices diaconia [Grets., diaconiam] juris sanctae nostrae Ecclesiae sibi concedi, in quibus embolum posuit, 495 significans nobis de nefando Adalgiso, filio protervi Desiderii, et de insidiis Graecorum. Simili modo et Campulus, episcopus Cajetanus, per suas series ea ipsa nobis intimavit, quatenus pro nimio vestro amore idem embolum atque epistolam infra posuimus; sed taliter vestra praecellentia commendare atque disponere [Col. 0413B] jubeat, ut exercitus a vobis demandati, ut nobis [Col. 0414A] direxistis, praeparati existant, et ubi nobis necesse fuerit celeriter occurrere satagant [b 5Kb]

496 Reperimus etiam in ipsis vestris apicibus embolum de civitatibus in partibus Beneventanis, quas beato Petro apostolo et nobis devota obtulistis mente de Rosellis, et de Populonio, Aruino duci jussistis, qualiter cum caeteris fidelibus vestris missis [c 1Kb] , ita omnia complere debeat, sicut Deo placeat et beato Petro apostolo, et nos propterea in his pro vestra benevola excellentia non desinimus divinam exorare clementiam. Sed quid missis vestris contigit, vestra noluerunt adimplere de hujusmodi jussa, neque de Rosellis et Populonio, neque partibus Beneventanis [d 1Kb] . Unde Crescentem et Adrianum duces cum fidelissimis missis vestris in partibus [Col. 0414B] Beneventanis direximus, vestra regalia suscipientes [Col. 0415A] vota, sed nulla alia illis tradere voluerunt, nisi episcopia, monasteria, et curtes publicas, simul claves de civitatibus sine hominibus, et ipsi homines in eorum potestate introeuntes et exeuntes manent, et quomodo nos sine hominibus civitates illas habere potuerimus, si habitatores earum adversus eas machinarentur? Nos quippe in eorum libertate permanentes, sicut caeteras civitates in partibus Tusciae donis vestris regere et gubernare eos cupimus omnem eorum habentes legem [a 1Kb] .

Unde petimus vestram excellentiam, ut nullus hominum sit qui vestra sacra vota impedire valeat, et ne meliorem faciatis Grimualdum 497 filium Aragisi quam fautorem vestrum beatum Petrum clavigerum regni coelorum, eo quod ipse Grimualdus [Col. 0415B] in Capua praesentibus missis vestris laudabat se dicens: quia dominus rex praecepit, ut qui voluerit homo meus esse, tam magnus quam minor, sine dubio est tam meus quam vel cujus voluerit [b 1Kb] ; quae, ut nostris evenit auribus, optimates Graecorum in Neapoli sedentes, insultantes fremebant dicentes: Deo gratias, quia eorum promissa ad nihilum sunt redacta, sed eorum cachinnos nos et subsannationes pro nihilo reputamus, quamvis ipsi Graeci referebant, quia missi apostolici jam duabus vicibus sine effectu reversi sunt [c 1Kb] . Ecce enim hujusmodi remittimus in servitio beati Petri apostoli, cum vestris fidelissimis missis, nostros [Lamb., et nostris] qui vobis omnia liquidius suggerere debeant, et quaesumus ut taliter eos pro hac causa disponere jubeatis, [Col. 0415C] ut fautor vester beatus Petrus apostolus, secundum vestram sacram oblationem, suscipiat effectum [d 1Kb] , ut hic et in futuro una cum domna [Col. 0416A] regina vestraque nobilissima prole existat retributor. Incolumem excellentiam vestram gratia superna custodiat





XCIV.
(An. Dom. 789, Cod. Car. LXXI, chron. 93.)

498 [e 1Kb] ARGUMENTUM.---Per Hermembertum presbyterum se accepisse commemoratorium de electione archiepiscopi Ravennatis, Leonis videlicet electioni adfuisse Hucbertum missum regium pro honore patriciatus. Reponit Sergio mortuo, invasisse eam sedem Michaelium Desiderii ope, Hucbertum aliis de causis Romae tum existentem eo missum fuisse ab Stephano, ut regia pollens auctoritate, transgressorem illum canonum dejiceret ac Romam duceret. Ad electiones Joannis et Gratiosi nec Pippinum, neque eum legasse ullum missum. Canonice ibi semper factam electionem auctoritate apostolica, uti et nunc in Gratiosi successore. Neminem [Col. 0416B] unum sollicitiorem esse honoris patriciatus quam se; monet, ne iniquis adhibeat fidem.

Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [g 2Kb] .

Directus a vestra insigni regali praecellentia, videlicet Ermenbertus religiosus presbyter, inter responsionis suae verba obtulit nobis commemoratorium [h 1Kb] , ut asserebat, vestrae excellentiae exaratum, scilicet de electione episcoporum Ravennatis Ecclesiae, quia quando Sergius archiepiscopus obiit, in electione Leonis archiepiscopi fuerunt missi vestri Hucbaldus vel pares sui. In hoc enim omnino valde vestram excellentiam meminisse credimus, quia quando praedictus [Col. 0416C] Sergius archiepiscopus 499 obiit, per suam arrogantiam Michaelius praesumptor invadere ausus fuit ecclesiam Ravennatem, et per auxilium Desiderii [Col. 0417A] saevissimi regis ipsam enormiter invadens ecclesiam diu detinebat, et a suo proprio rectore destituta atque viduata manebat; tunc ad decessorem nostrum sanctae recordationis domnum Stephanum papam praedictus Hucbaldus a vestra directus regali excellentia pro caeteris causis, ab eodem praefato domno Stephano papa, per vestrum a Deo roboratum regale adminiculum, Ravennam missus est, ut eumdem praefatum Michaelium invasorem ex ipsa Ravennate ecclesia expelleret, et huc Romam, tanquam transgressorem sacrorum canonum, deferret [a 1Kb] ; nam nos nullo modo meminimus, neque a depraedecessoribus nostris sanctis pontificibus, neque a sanctae recordationis praecellentissimo genitore vestro domno Pippino magno rege, neque a vestra in triumphis regali [Col. 0417B] victoria missum ad electionem Ravennae directum esse, tam in electione Joannis archiepiscopi, quam in electione Gratiosi archiepiscopi ejusdem [Lamb. add. sedis], [b 2Kb] sed dum de hac luce contigisset migrare archiepiscopum civitatis Ravennatium, olitaria traditione clerus et plebes consistens sedis apostolicae petebant immutilatam doctrinam quatenus una concordia, una eademque voluntate, unoque consilio conglobati, apostolicam suscipientes admonitionem, 500 talem sibi eligerent pastorem, qui nec a sacris canonibus respueretur, nec ullo extra capitulo possit obsistere: qui cum jucunditate decreti omnium manuum [Lamb., manibus] subscriptione roborati ad nostram apostolicam sedem occurrebant, proprium sibi antistitem consecrandum, [Col. 0417C] sicut et nunc canonice factum est [c 1Kb] , petentes.

Itaque his omnibus vestram suadentes regalem excellentiam quaesumus, ut linguas dolosas quae adversus sanctam Romanam catholicam et apostolicam Ecclesiam garrire simulant, procul dubio longe a vobis respuantur, et nullo modo iis iniquis et dolosis credere jubeatis, quia, sicut in commonitorium illud referebatur, pro honore vestri patriciatus nullus homo [Col. 0418A] esse videtur in mundo, qui plus pro vestra regali excellentia decertare moliatur exaltatione quam nostra apostolica assidua deprecatio [d 1Kb] , et sicut in nostris praecordiis, nisibus totis, ubique super omnes vos honoravimus et honoramus, ita amplius ac amplius honorem regni vestri praecellere omnibus qui in mundo esse noscuntur optamus; verumtamen et de ipsa benevolentia quam in vestrum gerimus culmen honoris, in universo intonuit mundo, sicut nempe omnibus patet, quia die noctuque in confessione fautoris vestri beati Petri non intermittimus fundere preces, ut una cum domna regina vestraque 501 praecelsa prole aevis temporibusque in hoc mundo victores regnantes, in vita aeterna sine fine regnare mereamini. Incolumem excellentiam vestram [Col. 0418B] gratia superna custodiat.





XCV. ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de Constantino et Paulo ducibus ipsius apostolici, qui apud praefatum regem a perversis hominibus gratis accusati fuerant, [e 1Kb] postulans ut unum ex ipsis, scilicet Paulum, quem ejus obtutibus praesentandum miserat, ut [Lamb. om. ut] benigne eum suscipere dignaretur [f 1Kb] .
(An. Dom. 789, Cod. Car. LXXXIII, chron. 94.)

ARGUMENTUM.---Constantinum et Paulum duces sanctae sedi et Carolo fideles apud hunc falso accusatos tuetur. Constantinum scilicet meminisse eum optat, sibi ab eodem fuisse commendatum in aula sancti Petri ut probum et fidelem. Paulum vero ad regem ire cupientem ultro dimittit.

[Col. 0418C] Domno [g 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Ut reor, dici non potest quantum erga vestram a Deo concessam in triumphis potentiam atque regalem praecellentiam noster ex intimo cordis existit amor, et ideo non desinimus nostros vestrosque fideles crebro vestrae commendare 502 amplae regali [Col. 0419A] clementiae; propterea venientes ad nostros apostolicos obtutus [a 1Kb] , scilicet Constantinus et Paulus [b 2Kb] duces et nostri vestrique, cum nimio moerore cordis intimaverunt nobis quod auditum illis fuisset se apud vestram regalem potentiam a perversis hominibus gratis accusatos, et dum nimis eos fideles erga beati Petri apostolorum principis vestri nostrique servitium agnoscimus, idcirco unum ex illis, scilicet Paulum, gloriosum ducem, ad vestram triumphatissimam regalem potentiam gratuito absolvimus animo. Atque nimis petentes poscimus vestram a Deo institutam praecellentiam, ut sicut vester amor nostrum complexus est auxilium, ita cum benigne suscipere jubeamini, et familiarem apud vestram regalem potentiam commendatum habere dignemini.

[Col. 0419B] Meminisse enim credimus vestram regalem excellentiam qualiter in aula fautoris vestri beati Petri apostoli praefatum Constantinum atque Romanum nobis commendare dignati estis, confirmantes procul dubio, ut nostri vestrique essent fideles, quos nempe subditos cum omni humilitate fideliter servientes vobis nobisque reperimus, nunquam in sua vacillantes fide; sed proni in vestro nostroque servitio et amore semper manentes, qui dum in omnibus eis [Lamb., quare dum in omnibus pro eis] vestras regales accommodaveritis aures, et ipsum praefatum 503 Paulum gloriosum ducem regali tuitione circumvallatum amplectemini [c 1Kb] , fructum boni operis per eum suscipientes bonitatis effectum ante beati Petri principis apostolorum corpus, divinam pro vobis [Col. 0419C] atque spiritali filia nostra excellentissima domna regina vestraque nobilissima prole, exorare valeamus clementiam, ut longiori aevo in hoc mundo regni gubernaculo fruentes, in vitam aeternam cum sanctis omnibus sine fine regnare mereamini. Incolumem excellentiam vestram gratia superna custodiat.





XCVI. ITEM EPISTOLA EJUSDEM PAPAE, AD DOMNUM CAROLUM REGEM DIRECTA. In qua continetur de missis Offae regis Anglorum, qui simul cum missis praefati regis Caroli Roma properarent [Lamb., Romam properarunt] et qualiter praedictus papa ipsos missos Anglorum honorabiliter suscepisset; quemadmodum ei praedictus rex Carolus per suos legatos mandaverat, seu et de aliis capitulis [d 1Kb] .
(An. Dom. 789, Cod. Car. LXXXIX, chron. 93.)
[Col. 0420A]

ARGUMENTUM.---Confictam a male feriatis hominibus fabulam, Offam videlicet Anglorum regem suasisse Carolo, ut, Adriano deposito, alium suae gentis pontificem crearet, despexisse eum laudat. Deinde se non ab hominibus ait, sed a Christo Jesu toti orbi Christiano praefectum esse, propterea regibus ac populis annuntiare verbum vitae ac veritatis. [Col. 0420B] Se benevole excepisse Offae missos cum regiis advenientes, eisque quae Carolus petierat concessisse, ut gratias eidem agant.

Domno [e 1Kb] excellentissimo filio nostroque spiritali compatri Carolo, regi Francorum et Langobardorum atque patricio 504 Romanorum, Adrianus papa [f 2Kb] .

Sagacissimos nectareosque a vestra praecipua regali in triumphis potentia directos suos suscepimus liquidos affatus, quos cum nimis solito reserantes amore, ea quae jugiter praestolabamur agnosci prius comperimus, scilicet de inclyta sospitate atque prosperitate vestra, simulque spiritalis filiae nostrae domnae reginae, tam de praecellentissima vestra regali prole quam de cuncta ejus fidelissima familiaritate; [Col. 0420C] sicut enim a vestra regali clementia fertur, quod magnum habet desiderium ut frequenter per nostros apostolicos apices aut per missum, qualiter erga nos esse decernitur, intimaremur [Lamb., intimaremus], ita potius crebris nos assidue sistimus desideriis inhianter audire, tam per vestram regalem exarationem quam per praecipuum vestrum missum [Col. 0421A] de vestra in triumphis victoria atque prosperitate, imo praefatae domnae reginae, simulque vestrae nobilissimae subolis, pariterque cunctorum fidelissimorum vestrorum subjectorum sinceritate atque incolumitate. Nempe quidem credere dignemini, quia nullo modo nostra apostolica desinunt suffragia in confessione beati Petri clavigeri regni coelorum divinam pro vobis exorare clementiam, quia prorsus certiores sumus, quod non desinit vestra praecelsissima regalis benevolentia, pro exaltatione matris suae sanctae Romanae Ecclesiae, quae est caput omnium ecclesiarum [a 4Kb] et nostra apostolica paterna 505 prosperitate, penitus summo annisu tractare; sicut olim sanctae recordationis genitoris tui domni Pippini, almi regis normam suscepit, quia sicut coepit, [Col. 0421B] fine tenus immutilate perfecit; cujus adepti doctrinam celsior suffragiis apostolorum et nostris assiduis interventionibus vestra in omnibus existit regalis potentia.

Porro in ipsis regalibus apicibus vestris referebatur, quod Offa, gentis Anglorum rex [b 1Kb] , vestrae direxisset regali excellentiae, significandum indiculum, ut aliqui aemuli vestri ac sui [c 1Kb] ad nostra apostolica 506 vestigia indicarent, quod idem Offa rex vobis [Col. 0422A] suggereret, ut per suam videlicet adhortationem atque suasionem, nos a sede sancta dignitatis nostrae, quod absit, ejicere deberetis, et alium ibidem de gente vestra institueretis rectorem, quod valde nefandissimum ac contrarium in oculis vestris apparuit scriptum, et hoc omnino falsum esse a vestra excellentia pro certissimo dignoscitur, quia nec ipse Offa hanc hortationem minime vobis fecit, et nullatenus in corde aliter ascendit, nisi ut paternitas nostra, per Dei misericordiam, ejus temporibus sanctam Dei Ecclesiam regere et gubernare valeat, ad profectum videlicet omnium Christianorum, in quibus nos omnino procul dubio de vestra regali potentia confidentes existimus, quia erga nostram apostolicam paternitatem ejus benevola atque inexpugnabilis [Col. 0422B] orthodoxa fides, fervens [Grets., fervet] in Spiritu sancto, quia ut ignis ardens praecellens manebit, et nullo modo antiqui hostis versutia in qualibet haeresi concutere eam valebit, contra catholicam apostolicamque orthodoxam fidem, sed, sicut speculum sine macula ejusdem orthodoxae fidei nostraeque summae sedis verax et fulgens defensor vibrantissime in aevum manebit [d 1Kb] ; praefatae vero illuvies assertionis quam fateris, ut dici nefas est, Offae [Col. 0423A] regis, nos usque hactenus talia minime audivimus, sed neque nunc audientes credidimus, quod talia, si etiam, ut absit, paganus fuisset, perpetrare cogitasset, quanto magis a praedecessoribus suis regibus, semper subjectis in obedientia atque fideli amore sanctis praedecessoribus nostris pontificibus et a nobis existentibus, haec inaudita versutia incredibilis a nobis existimatur [a 1Kb] ?

507 Attamen si Deus pro nobis, quis contra nos? Dominus mihi adjutor est, non timebo, quid faciat mihi homo (Ps. CXVII). Et iterum: Dominus illuminatio mea et salus mea, quem timebo? Dominus defensor vitae meae, a quo trepidabo (Ps. XXVI)? Omnis enim plantatio, quam pater coelestis plantabit, nullus eradicare valebit (Matth. XV). Quia omnia per ipsum [Col. 0423B] facta sunt, et sine ipso factum est nihil (Joan. I). Nos quippe vel immeriti sedem apostolorum adepti, vicem beati Petri principis apostolorum suscipientes ac tenentes, atque cunctum populum Christianum nobis a Deo commissum regentes [b 1Kb] , non ab hominibus neque per hominem electi sumus, sed per Jesum Christum Dominum nostrum vocati in Evangelium ejus praedestinati sumus, sicut vas electionis beatus Paulus apostolus docuit (Rom. VIII, 29, 30), quos praescivit et praedestinavit; quos praedestinavit, hos et vocavit; quos vocavit, hos et elegit; quos elegit, hos et glorificavit; et iterum beatus Jacobus apostolus instruit et docet (Jacob. I, 17): Omne datum optimum, et omne donum perfectum desursum est, descendens a patre luminum, apud [Col. 0423C] quem non est transmutatio, nec vicissitudinis obumbratio, voluntarie enim genuit nos verbo veritatis [c 1Kb] ; et idcirco voluit adamantem et silicem (esse) propheticum confirmantes sermonem; nihil metuentes non desinimus divinum verbum gentibus praedicare, sicut scriptum est (Ezech. XXXIII): Speculatorem dedi te domui Israel, et audiens de ore meo verbum, annuntiabis eis ex me; beati enim Petri clavigeri regni coelorum praecepta censentes, praedicare non desinimus regibus ac populis verbum veritatis atque [Col. 0424A] vitae, pro cujus amore, una cum fidelissimis missis vestris, ut nobis direxistis, praedicti Offae regis missos libenti animo suscipientes, congrue hilari vultu super eos pro vestra inclyta excellentia respeximus, eorum explentes vota, quemadmodum 508 gratias vestrae a Deo promotae regali in triumphis potentiae referre valeant, quia solite nos vestram satagimus adimplere sicut et vos nostram voluntatem [d 1Kb] . Quibus usque in finem perfecte observatis, divina majestas vos hujus mundi regni gubernacula aevis et temporibus una cum domna regina vestrisque nobilissimis filiis faciat perfrui, et in perpetuum cum sanctis omnibus triumphantes gaudere. Incolumem excellentiam vestram gratia superna custodiat.





XCVII. 509 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continetur de dioecesibus vel parochiis episcoporum partibus Italiae atque Tusciae, quas alterutrum invadentes, et de veste monachica, quam contra sanctos canones relinquentes, iterum saecularibus vestibus induebantur, et sibi illicito matrimonio sociabant [e 1Kb] .
(An. Dom. 790, Cod. Car. XCIV, chron. 96.)
[Col. 0424B]

ARGUMENTUM.---Ad se perlatum esse Langobardos episcopos propriis dioecesibus non contentos alies aliorum fines invadere. Orat Carolum ut eos admoneat ne canones et decreta pontificum spernant. Monasticum ibi institutum infringi; nam Raginaldus et Ragimbaldus filiam Ermenaldi monacham Nazario nepoti uxorem dederunt, quorum [Col. 0424C] exemplo alii multi id sceleris perpetrarunt. Rogat ut talia scelera prohibeat et una secum ad exstirpanda cooperetur.

Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [g 1Kb] .

Si in rebus saecularibus suum cuique jus et proprius ordo servandus est, quanto magis in ecclesiasticis dispositionibus nulla debet induci confusio, ne ibi discordia locum inveniat, unde pacis debent procedere, quod hac veneratione [h 1Kb] servabitur, si [Col. 0425A] nihil potestati sed totum aequitati tribuitur. Perlatum siquidem ad nos est quod Langobardorum episcopi, alter alterutrum invadentes opponunt periculum, simulque 510 ecclesiastica statuta enormiter deposcentes conantur invadere, et aliorum partes illiciter detinentes, in pristino errore perseverare moliuntur [a 1Kb] . Olim quippe eorum gens in errore existens vestrae a Deo protectae regali potentiae servata est a talibus malignis et infidelibus actis emendari [b 1Kb] , ut unde gloriosiores caeteris regibus eminetis, inde omnipotenti Domino qui dat salutem regibus perfectius placeatis, et fidem quam catholice et apostolice per beatum Petrum apostolorum principem ejusque vicarium orthodoxe venerantes colitis, adjutricem in omnibus habere mereamini.

[Col. 0425B] Quapropter poscentes vestram a Deo promotam regalem excellentiam, quaesumus ut eorum errores contemnentes, canonice unusquisque suam dioecesim sacerdotali moderamine tenere, atque disponere officio ecclesiastico valeat, et sicut termini saeculares pro territoriis existunt, atque in judicio sub jure civitatis et ditionis actoribus disponuntur, ita ejusdem civitatis ecclesiae episcopo dioecesis atque parochiae non omittantur, ut dum unusquisque episcopus, per instituta sanctorum canonum atque praedecessorum nostrorum pontificum sanctorum, privilegiorum et sanctionum jura receperint [c 1Kb] , in eorum parochia atque dioecesi, in omni sacerdotali officio ministrantes, digne valeant pro vestra 511 a Deo instituta regali in triumphis ampla victoria [Col. 0425C] et praecellentia fundere preces.

Porro et hoc vestrae suggerentes regali excellentiae innotescimus errorem illum, qui in eadem gente [Col. 0426A] Langobardorum callide regnare, in stupris et spurcitiis diaboli non desinit; semel quippe Deo se voventes et veste fusca monachico habitu induentes, iterum retrorsum revertentes, quod dici nefas est, saeculares vestes circumferentes, illicito copulari matrimonio perhibentur; quatenus pro hoc saepius admonuimus per Guntfridum et aliis gasindis [d 2Kb] vestris epistolas dirigentes Raginaldo et Raginbaldo, ut tam detestabile stuprum devitarent, sed ipsi nolentes acquiescere, per eorum contumaciam filiam Ermenaldi monachico habitu circumdatam suo nepoti, nomine Nazario, diabolica versutia copulaverunt, et nostris apostolicis adhortationibus assensum tribuere noluerunt, et eorum adimplentes iniquam praesumptionem ministri diaboli effecti sunt, et plures in Italia [Col. 0426B] eorum invitari exemplo [Lamb., imitari exempla] non desinunt; prorsus nempe freti existimus, quia pro hoc canonicas dispositiones vestro a Deo protecto regali culmini incognitas non esse credimus [e 1Kb] , qualiter talia tetra connubia 512 eorum vetantes gladii ancipitis sanctionibus feriunt; et idcirco petimus ut nostris vestrisque temporibus canonice in omni Christiano populo nobis a Deo commisso tale illicitum scelus emendetur, ut pro hoc vos amplius dignos cultores omnipotentis Domini demonstretis; quemadmodum ab omni errore Christiano populo eruto valeat cum propheta clamare (Ps. XIX): Domine, salvum fac regem, et exaudi nos in die qua invocaverimus te; quia crebro in virtute tua laetatur et super salutare tuum exsultat vehementer, et fidem [Col. 0426C] sanctae catholicae et apostolicae Romanae Ecclesiae amplectens in aevo, sine errore astruens cum sanctis omnibus permanebit, nosque in hoc ovantes et gratias [Col. 0427A] omnipotenti Domino referentes, ejusque divinam exorantes clementiam pro vobis, ut regni gubernacula longiori aevo, una cum domna regina atque praecellentissima subole fruentes, in aethereis arcibus sine fine regnare mereamini. Incolumem excellentiam vestram gratia superna custodiat.





XCVIII. 513 ITEM EPISTOLA EJUSDEM PAPAE, AD DOMNUM CAROLUM REGEM, In qua continetur de parochiis episcoporum, et de eorum sacratione, et de honore patriciatus domini regis, et alia capitula [a 1Kb] .
(An. Dom. 790, Cod. Car. LXXXV, chron. 97.)

ARGUMENTUM.---Bernardo episcopo et Radoni protonotario regiis missis gratas litteras afferentibus, ac multa ore nuntiantibus se ait singillatim respondisse. [Col. 0427B] Langobardos episcopos canonice emendare se niti, ut ab invasione alienorum finium desistant. Ermenaldi filiam ab eo missam ut puniretur, nondum advenisse. Simoniacam labem longe lateque diffundi magno cum Ecclesiae rerum detrimento. Nunquam se canonicis electionibus miscuisse, quod aeque fieri optat a rege. Breviter de recta disciplina ordinationum et de summa sanctae sedis auctoritate. Orat ut Ravennates et Pentapolenses, quod et praeterito anno scripserat, sibi remittat, ut duci Beneventano fecerat. Illos pontifici obedientiam praestare detrectantes, ad Carolum absque licentia confugere; idcirco minime audiendos, at remittendos Romam ad judicium. Se valde sollicitum esse de patriciatu regio, ita et eum esse oportere de patriciatu sancti Petri. Propterea quemadmodum ex Francia Romam venit nemo sine regio permissu, sic Romana ex ditione in Franciam neminem absque pontificia licentia ire oportere. Utrinque autem advenientes monendos esse, [Col. 0427C] ut in fide et charitate erga suum principem maneant. Similiter et missos tam regios quam pontificios ultro citroque euntes in pretio habendos atque honoribus afficiendos, quia beato Petro et sibi maxime fideles agnovit

Domno [b 1Kb] excellentissimo filio nostroque spiritali compatri Carolo, regi Francorum et Langobardorum, atque patricio Romanorum, Adrianus papa.

[Col. 0428A] Quanto amoris adnisu pro vestro a Deo promoto et ampliato regno fervescimus, tantum in ejus praefulgida regali dulcedine et firma stabilitatis constantia permanemus; quanta enim jucunditatis laetitia erga vestram 514 triumphis regalem potentiam cor nostrum exsultat, si sermonibus promere voluerimus, nulla, ut opinor, scripturae propagata sufficere valebit series, neque ullus sermo explicare potest qualiter de vestris immensis victoriis atque sospitate, crebro praestolantes nuntios, die noctuque penitus divinam pro vestra regali praecellentia exoramus clementiam, quatenus regales nectareosque vestros per fidelissimos missos suscipientes affatus, scilicet reverendissimum et sanctissimum Bernardum episcopum, nec non Radonem, dilectissimum [Col. 0428B] protonotarium vestrum atque abbatem [c 2Kb] ; reperimus in eos vestris praecelsis memoriis, pariterque filiae nostrae domnae reginae, vestraque nobilissimi prole, simulque omni populo vobis a Deo commisso [d 1Kb] nostris meminerimus orationibus; freta prorsus quippe existat vestra a Deo promota regalis praecellentia, quia immensas pro vobis in confessione beati Petri fautoris vestri, jugiter totis viribus, nostris apostolicis suffragiis ingementes fundimus preces, ut ubique ipse princeps apostolorum vos comitans, omnium adversantium colla sub vestris prosternat pedibus [e 1Kb] . De nostra vero prosperitate, quia promittis gratissimam atque ineffabilem habere laetitiam, sanctaeque 515 spiritalis matris vestrae, Romanae Ecclesiae status super vos redundat [f 1Kb] ; nam si aliter, quod absit, evenerit, [Col. 0428C] sine vestra difficile est manere tristitia: nempe in his certissumus, quia amat anima amantem se, et dilectio compaginat nos, nec dirimere eam quispiam valebit, eo quod in vestra prosperitate nostra existit laetitia, et nostram sospitatem vestram credimus esse in aevum jucunditatem; et dum iniqui ac procaces, qui adversus matrem vestram sanctam [Col. 0429A] Romanam Ecclesiam perversa moliebantur perpetrare, Domino cooperante, coelorumque clavigero suffragante, per vestra laboriosa certamina demoliti ad nihilum redacti sunt, in veritate comperimus, quia ut vestra regalis potentia deprompsit, illaesa cum felicitatis gaudio permanens relevata exsultat [a 2Kb] , scriptum quippe est (Matth. XXIV, 13): Qui perseveraverit usque in finem, hic salvus erit.

De cunctis vero quae per legatos et epistolas nostras vestra cognovit excellentia, et ex parte per nostros respondit missos, quibus ore fari praedixit, liquidius nobis omnia innotescentes, solito more benigne atque amabiliter eos audientes, accommodavimus aures et singillatim reddidimus congruum aptumque responsum. Reperimus quippe in ipsis regalibus apicibus [Col. 0429B] vestris, nil pro diminutione sanctae Romanae Ecclesiae ac apostolatus nostri, sed magis pro exaltatione et honore, mysteriique [Grets., ministeriique] nostri 516 servanda rectitudine vestram illaborare excellentiam, ac petere ut nullatenus iniquo ori ad ejus mendacium praeberemus assensum, quia nec terrenarum facultatum ambitio, vel quaelibet seductio hominum, vos aliquando ab iis quae beato Petro apostolo polliciti estis separare poterit, sed neque a nostra charitate vel firma dilectione; cum procul dubio scimus quod vestra regalis potentia, quia non pro deminoratione, sed semper pro exaltatione spiritalis matris vestrae sanctae Romanae Ecclesiae decertavit, fama in omnem gentem divulgata fine tenus dedita atque exaltata manebit; potius autem nos [Col. 0430A] quaesumus vestram regalem excellentiam, ut nullatenus subdolo et homini mendaci, sicut tertis, praebeatis assensum [b 2Kb] , qui si talia adversus nos mentiens inventus fuerit, nostris apostolicis obtutibus una cum misso vestro dirigere dignemini, et si mendax apparuerit, secundum sua perversa merita, puniatur [c 1Kb] , sicut polliciti estis claviculario regni coelorum beato Petro; ita persistere dignemini, quia nostra promissio immutilata atque inconcussa sine quolibet manebit dolo.

Illud autem, quod fertis in nostris apicibus reperisse quod dioeceses Langobardorum episcopi alter alterius invadentes ac 517 illiciter tenentes in pristino permanerent errore [d 1Kb] ; omnino sicut vobis placabile est secundum canonum instituta emendare conamur, [Col. 0430B] quia alterius arripere anhelantes parochias, in perjurii reatum incurrunt; Langobardorum regum terminos atque censuram servantes [e 1Kb] , procul ab observatione canonum in eorum transgressionem labentes, et jurgia atque discordias gignentes in molem incidunt errorum; idcirco apostolica praevidimus auctoritate, ut, sicut canonice in decretis eorum consistunt, et quando a nobis ordinantur, olitana consuetudo proclamatur, clerus et plebs consistens Ecclesiae civitatis illius, elegerunt sibi episcopum illum [f 1Kb] , sic parochiam ejusdem civitatis prae manibus teneat, et si in eorum decretis atque nostrae apostolicae ordinationis scriptis canonice promitur atque statuitur, cur non in ejusdem civitatis territorio, ubi ordinatus est, habeat in integro parochiam suam? [Col. 0431A] sed qui terminos antiquorum Patrum transgredientes suam conantur immoderationem atque imperitam adimplere voluntatem, judicium sibi canonum committunt [a 1Kb] .

518 De filia vero Ermenaldi, quae veste mutata iterum post tergum reversa illicitum sortita est matrimonium, nostris directa, ut perhibuistis, obtutibus canonice judicanda, prorsus minime ad nos properavit [b 1Kb] . Nos omnium Ecclesiarum pastoralem curam habentes, divina praedicare praecepta non sinimus de consecrationis vitio, quod in partibus Italiae et Tusciae per haeresim simoniacam fit; attamen multis locis non sinitur, et imo et Ravennatium ecclesiae civitatis, sicut missi vestri, ut fertis, vobis retulerunt, assolet fieri unde multae pecuniae per talem nefandam [Col. 0431B] dationem alienatae esse cernuntur; ut aurum et argentum jam non habentes, et jam ipsae res ecclesiarum per emphyteuses manu conscriptas existant alienatae, et per nefandam dationem afflictae et depopulatae esse cernuntur [c 1Kb] . Absit enim a nobis, ut super tales viros, veritate comperta, manus consecrationis imponeremus, sed nec ad audiendum aures inclinaremus, etiamsi quaelibet nobis potestas tales acanonistos [d 1Kb] viros poposcisset consecrari, quia nunquam nos in qualibet electione nobis [Lamb. add. subjecta] invenimus, nec invenire habemus; sed neque vestram excellentiam optamus talem rem incumbere, sed qualis a clero et plebe cunctoque populo electus canonice fuerit, et nihil sit quod 519 sacro obsit cordi [e 1Kb] solita traditione illum ordinamus; nos [Col. 0431C] quippe cum subscriptione decreti a cuncto populo roborati electum suscipientes [f 1Kb] , et ne videatur viduata [Col. 0432A] morari ecclesia a proprio rectore, sicut canonum instituta censuerunt, nostris apostolicis praesentatus, ipsum deducentes electum, enucleatius eum de singulis indagantes capitulis singillatim orthodoxae fidei atque divinorum voluminum, interrogamus an habeat peritiam; et postquam nobis fidelem responsionem edixerit, et a caeteris olitanis capitulis quae a sacerdotibus cavenda sunt mundum se esse [g 1Kb] perhibuerit, maxime haeresi simoniaca, obtestantes sciscitamur videlicet [h 1Kb] aliquam promissionem cuiquam aut dationem fecerit, quia simoniacum et contra canones est; et dum coram omnibus a nobis interrogatur respondit: absit, et nos dicimus: tu videris, et si conscii sunt, capiti eorum respiciat periculum [i 1Kb] . Unde simili modo sub jusjurando in [Col. 0432B] scriptis respondent, nunquam se aliquid accepturos de manus impositione [j 1Kb] . Quanta enim auctoritas beato Petro apostolorum principi ejusque sacratissimae sedi concessa est, cuiquam non ambigimus ignorari: utpote quae de omnibus ecclesiis fas habeat judicandi, neque cuiquam liceat de ejus judicare judicio, quorumlibet sententiis ligata Pontificum sedes beati Petri apostoli jus habebit solvendi, 520 per quos ad unam Petri sedem universalis Ecclesiae cura confluit, et nihil unquam a suo capite dissidet [k 1Kb] .

Interea reperimus in ipsis regalibus apicibus vestris exaratum, sicut praeterito anno vobis direximus, pro hominibus Ravennatibus et Pentapolensibus de quibus scripsimus, ut eos nobis dirigeretis sicut Beneventano duci fecistis [l 1Kb] , et, ut fertis, de parte apostolatus [Col. 0432C] nostri nihil mali, sed magis quae bona sunt retulerunt. Sed neque eis, neque cuilibet homini ullatenus [Col. 0433A] in nostra adversitate praeberetis consensum, sed statim si tales reperissetis, et hominem et causam ad nostrum judicium mitteretis, nos ab initio et usque in finem talem erga vestram regalem excellentiam habemus fiduciam, quod pro nullo terreno homine, ab amore et charitate beati Petri apostolorum principis nostraque dilectione, ut polliciti estis, recedetis; quia et nos in ea quam vobis polliciti sumus fide usque in finem permanebimus. Ipsi vero Ravenniani et Pentapolenses caeterique homines, qui sine nostra absolutione ad nos veniunt, fastu superbiae elati, nostra ad justitias faciendas contemnunt mandata, et nullam ditionem, sicut a vobis beato Petro apostolo et nobis concessa est, tribuere dignantur; tamen fidelissimi vestri praefati missi viderunt [Col. 0433B] ipsos Ravennianos, quos vobis praesentaverunt qualiter nobis in superbia exstiterunt, sed quaesumus vestram 521 regalem potentiam, nullam novitatem in holocaustum quod beato Petro sanctae recordationis genitor vester obtulit et vestra excellentia amplius confirmavit, imponere satagat; quia, ut fati estis, honor patriciatus vestri a nobis irrefragabiliter conservatur, etiam et plus amplius honorifice honoratur; simili modo ipse patriciatus beati Petri fautoris vestri, tam a sanctae recordationis domno Pippino, magno rege genitore vestro, in scriptis in integro concessus, et a vobis amplius confirmatus, irrefragabili jure permaneat [a 1Kb] . Sicut enim vestra regalis excellentia in suis tulit apicibus, minime ei contrarium videretur quicunque de episcopis, aut comitibus, [Col. 0433C] seu caeteris hominibus partibus vestris, aut nostra jussione complendi, sive propria voluntate ad nos venire voluerint; sed nec nostrae paternitati displicere rectum est qualiscunque ex nostris aut pro salutationis causa, aut quaerendi justitiam, ad vos properaverit, nihil durius vobis exinde apparet; sed sicut vestri homines sine vestra absolutione ad limina apostolorum neque ad nos conjungunt, ita et nostri homines qui ad vos venire cupiunt, cum nostra absolutione et epistola veniant [b 1Kb] ; quia sicut nos semper vestros homines suscipientes commonemus ut in vera fide atque puritate cordis totis eorum viribus in vestro maneant servitio, ita et vos simili modo quicunque [Col. 0434A] ex nostris hominibus ad vos venerint, eos omnino obtestari atque commonere vestram regalem prudentiam quaesumus, ut sicut genitor vester sanctae recordationis domnus Pippinus, magnus rex, eos beato Petro ejusque vicario concessit, et demum excellentia confirmavit, sic admonere atque obtestari jubeamini, ut nullo modo audeant se in superbiam elationis efferre quando ad vos properaverunt, sed 522 potius subjecti atque humiles in servitio beati Petri et nostrae praeceptionis maneant subjecti, et hortamini eos; quia omnino in servitio et ditione [c 1Kb] beati Petri apostoli usque in finem saeculi permanebimus; qui si tales non reperti fuerunt, a vestra excellentia simulque a nobis maneant correpti [d 1Kb] .

Et hoc pariter poscimus vestram a Deo protectam [Col. 0434B] regalem potentiam, ut fidelissimos nostros missos simulque vestros, pro amore Dei et beati Petri apostolorum principis nostraeque dilectionis, eos ultro citroque fovere atque commendatos habere dignemini, quia nimis erga praesidiatorem et protectorem vestrum beatum Petrum apostolorum principem et nos fideles eos reperimus; et ideo petimus ut amplius per vestrum regale adminiculum, nobis poscentibus, elevati atque exaltati pro nostro amore in vestro praefulgido regno existant; quia quantum caput totius mundi, sanctam Romanam [Lamb. add. Ecclesiam], ejusque rectorem simulque antistitem [e 1Kb] amplectens honorabilis terque glorificanda vestra divinitus praeordinata summa excellentia diligit, tantum eam beatus Petrus apostolorum princeps, una [Col. 0434C] cum domna filia nostra excellentissima regina, vestraque nobilissima subole, et hic longiori aevo regni gubernaculo perfrui, et in futuro inconcussa faciet soliditate victrice gaudere. Incolumem excellentiam vestram gratia superna custodiat.





XCIX. 523 ITEM EPISTOLA EJUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones seu benedictiones pro exaltatione sanctae Dei Ecclesiae, et de Sacramentario exposito a sancto Gregorio immixtum, quatenus eum domnus rex poposcerat, per Joannem monachum atque abbatem civitatis Ravennantium [Lamb., Ravennatium] miserat [f 1Kb] .
(An. Dom. 791, Cod. Car. LXXXII, chron. 98.)
[Col. 0435A]

ARGUMENTUM.---Hucberto episcopo ad sacra limina veniente cum regiis litteris, se ex iis accepisse Caroli voluntatem pro exaltatione sanctae sedis etiam citra suas petitiones. Ob id coeleste illi praemium pollicetur et perpetuam nominis memoriam. Sacramentarium sancti Gregorii, quod petebat, se jampridem misisse per Joannem abbatem Ravennatem a Paulo grammatico expetitum.

Domno [a 1Kb] excellentissimo filio nostroque spiritali compatri Carolo, regi Francorum et Langobardorum, atque patricio Romanorum, Adrianus papa [b 4Kb] .

Iter peragratum adnectens limina 524 beatorum principum apostolorum Petri ac Pauli, reverendissimus et sanctissimus Huchbertus episcopus desiderii sua vota adimplens, obtulit nobis praefulgidos eximiosque [Col. 0435B] vestros in triumphis regales affatus, quos cum nimio cordis amore reserantes atque relegentes, reperimus in eis vestram vibrantissimam ac mellifluam nobis destinatam salutem, sed nimirum, quod potius [c 1Kb] molem desiderantes praestolabamur [d 1Kb] , de vestra praecelsa regali in triumphis victoria atque [Col. 0436A] sospitate, imo et cunctorum vestrum fidelium prosperitate, pariterque et de profectu atque exaltatione spiritalis matris vestrae, sanctae catholicae et apostolicae Romanae Ecclesiae, in ipsis vestris regalibus mellifluisque speculantes apicibus, in his omnibus noster relevatus est animus, et Redemptori mundi retulimus grates, praecipue satagentes in confessione clavigeri regni coelorum, fautoris vestri beati Petri apostolorum principis, non omittimus crebro suppliciter divinam pro vobis exorare clementiam; tanta quippe erga vestram regalem clementiam utimur, quia nobis sive in silentio, sive poscentibus [e 1Kb] , pro profectu atque exaltatione spiritalis matris vestrae sanctae Romanae Ecclesiae, non intermittitis 525 decertare, ut per vestra laboriosa certamina, magis [Col. 0436B] magisque permaneat irrefragabiliter et congrue exaltata, et dignum vestrum nomen ascriptum in libro vitae coelestis, et regalis memoria in saeculum saeculi haereat [f 1Kb] .

De Sacramentario [g 3Kb] vero a sancto praedecessore nostro, Deifluo Gregorio papa disposito, jam pridem [Col. 0437A] Paulus grammaticus a nobis cum pro vobis petiit, et secundum sanctae nostrae Ecclesiae traditionem per Joannem monachum atque abbatem civitatis Ravennatium [a 1Kb] vestrae regali emisimus excellentiae, quatenus optantes pro vestra regali invictissima excellentia, eumdem Dei apostolum vestrumque protectorem poscentes, quaesumus ut semper 526 ubique vos comitans, victores super omnes barbaras [Col. 0438A] nationes efficiat, et una cum domna spiritali filia nostra excellentissima regina, vestraeque prosapiae nobilissima prole, longiori aevo in hoc regnantes mundo, in vitam aeternam, cum sanctis omnibus regnare sine fine, ejus interventionibus faciat. Incolumem excellentiam vestram gratia superna custodiat.




[Col. 0437]
INDEX RERUM ET VERBORUM QUAE IN PRIMO CODICIS CAROLINI JUXTA EDITIONEM CENNII TOMO CONTINENTUR. (Numeri hujus indicis respondent numeris crassioribus in textu insertis.) [1Kb]



A
    Acanonistae seu violatores canonum, num. 518.
    Aciulphus presb. a sancto Paulo I obtinet corpus sancti Candidi mart., 381.
    Acta et Constitutum Silvestri obtinent per octavum saeculum, 304, 306.
    Acta supposita Romae in deliciis, 30.
    Actionum praecepta, seu diplomata per civitates Pentap. a pontifice obtinentur, 335.
    Adalgisus. Vide Athalgisus.
    Adelberga, Desiderii filia, Athalgisi soror, Arichis Beneventani ducis uxor quinque filios ei peperit, 477. Machinatur adversus Carolum, 479. Machinationes erupturae erant post Grimoaldi adventum ex Galliis, 479, 483. Grimoaldo filio patriciatum ab imperatore flagitat, quem Arichis morte praeventus assequi non potuerat, 489.
    Adeodatus subd. regionar. aevo Gregor. III, 9.
    Adrianus papa collectionem integram Gr. canonum dat Carolo ad Ecclesiae Gallic. discipl. instaurandam, 33. Nonnullis eorumd. canonum emendatis, 35. Constantinianae donationis nondum natae meminisse perperam dicitur, 305. Ex ejus epistolis ditio sanctae sedis patet; nequidquam invertendo easdem contrarium sustinetur, 308 seq. Publicas orationes instituit pro remissione peccatorum, et pro victoriis Caroli de barbaris nationibus, 318. Preces instaurat Carolo in Saracenos Hispaniae movente anno 777, 356, 366. Pro debellatis ab eodem Saxonibus et ad fidem conversis jejunia generalia indicit, 462. Assiduas fundit preces pro parentibus et regina Ildegarde defunctis, 474. Inscite traducitur quasi temporalium tantum satagens, 310 seqq. Leonis archiep. Rav. iter ad Carolum improbat, 326. Copronymi mortem nuntiat, 336. Compatris honorem petit a Carolo, 351. Donationis integrae possessionem flagitat, 345. Stephani II exemplo supremum dominium in exarchatu comprobat, 369. Sabinam uni Carolo acceptam refert, 415. In Tarracinenses et Cajetanos Romanum exercitum mittit, 358. Ejus prudentia in Ecclesiae sancti Petri instauratione expensis Caroli, 380. Placitum habet in causa Volturnensium abbatum, 427. Gregorii Magni exemplo equos insignes pro dignitate pontificis quaerit, 441. Nuntiat Carolo Athalgisi adventum, 477. Beneventanos defectionem spectantes armis continendos suadet, 478. Grimoaldi successionem in Benev. ducatu improbat, arbitrio tamen Caroli omnia permittit, 479, 491, 494. Carolo aequa petenti nihil negat, 508. Paulinum reum illi mittit, similiter secum fieri optat ut quisque princeps in subditos sibi homines animadvertat, 364.
    Adulteri septem annos poeniteant, 54.
    Aegila antiquum episcopor. nomen in Hisp., 445. Episcopus Hisp. ab Adriano instituitur una cum Joanne presb. ad cathol. fidem contra errores Hispanor., 390, 393. Ordinatus a Willicario Senonensi errores disseminat in Hisp., 442 seqq.
    Aemiliae civitates enumerantur, 321, 335; ejus populi Ravennates appellantur, 329.
    Aeva tempora pro perpetuis, 137, 170, 184, 198, 354, et alibi passim.
    Afiarta Paulus Desiderii amicus machinatur [Col. 0438] in sanctam sedem et pontificem, 262.
    Aimoini continuator Fredegarii continuatori objicitur, 5.
    Aistulphus rex Langobardor. tyrannidem exercens cogit Romanos ad opem Francorum implorandam, 57. Ticini obsessus a Pippino anno 755, exarchatum restituere jurejurando pollicetur, 65; perjurus, 74; crudelis in Romanos, 80; a Deo percussus moritur, 190.
    Alboinus dux Spoletanus a Desiderio male habitus, 154.
    Alcuinus Caroli Magni praeceptor, 474.
    Alexandrino patriarchae paschalis dies inquirendus committitur a conc. Nicaeno, 395.
    Ambrosianum officium in Francia desuescit, Gregoriano admisso Caroli Magni opera, 523.
    Ambrosius primicerius Stephani II legatus ad Aistulphum, 57.
    Amphilochii episc. Iconii doctrina de adoptione filiorum hominum, 448.
    Anastasius episcopus primus ex legatis pontificiis a Greg. III ad Carolum Martellum missus, 5.
    Anastasius cubicularius legatus Adriani ad Carolum Magnum an. 774 exeunte, 323; detentus a rege repetitur a pontifice, 363.
    Anastasius Bibliothec. concil. Nic. II Latine factum inscribit Joanni VIII, 38.
    Anchard fidelis Caroli Martelli legatus a Gregorio III mittitur ad eumdem principem, 22, 24.
    Ancona. Vide Pentapolis.
    Angeli (Sancti) in Gargano sanctuarium ab Adelberga relicta Arichis politice invisendum 479.
    [Col. 0439] Angilramnus episc. Meten. auctor 80 capitum Adriano ascriptorum, 31.
    Angla, quam Pippinus deperibat, miraculo territa resipiscit, 284.
    Annalista Fuldensis de Car. Martello, 8.
    Annalista Meten. de legatione Gregor. III, 3.
    Ansegisus abbas Fontanellen. collector capitularium libr. quatuor cum trib. appendicibus, an. 827, Benedicto Levita caetera colligente, 524.
    Antiochenum conc. de Pasch. rite celebrando juxta conc. Nicaeni sententiam, 452.
    Antiphonarii Romam usus in Francia, 148.
    Archiepiscopus ante susceptum pallium suo munere non fungitur, 409.
    Archivum Vaticanum donationes custodiebat, quas Adrianus misit Carolo Magno, 353.
    Archicancellarius protonot. nomine indicatus, 514.
    Arichis dux Benev. a Desiderio instituitur anno 758, filia Adelberga in matrimonium illi tradita. Socero asportato in Franciam, Langobardorum regi subjici desiit, 123. In Liutprandi locum, qui aufugerat, successit, 154. Athalgisum uxoris fratrem restituturus Neapolitanos commovet in Adrianum et Carolum, 376. Amalphitanos bello petit, qui Neapolitanor. auxiliis eum vincunt, 471. Anno 787 a Carolo in ordinem redigitur, 475. Moritur anno post 477, dum omnia parata erant ad patriciatus honorem ei conferendum Graeci imp. auctoritate, etc., 488.
    Ariminum. Vide Pentapolis.
    Artabasdus Constantino dejecto invadit imperium, 16, 25.
    Arva arvae, pro arvorum, inflectitur et sumitur pro terra Adriani aevo, 453.
    Arvinus comes et dux, 439, 477. Adrianus per eum nuntiat Carolo Athalgisi adventum in Calabriam cum Graecis, 476.
    Athalgisus Desiderii fil. qui patre in Franciam ducto Constantinopolim aufugerat, a foederatis in Ital. accersitur, 345. Anno 786 in Calabriam venit, 476. Post biennium moritur, 515.
    Athanasii (sancti) doctrina de Chr. Filio Dei, 446.
    Attiniacensis synodus anno 766 habetur ex voto Pippini regis pro sacris imaginibus et donatione exarchatus et Pentap. praesentibus pontificiis et Graecorum legatis, 229 seqq.
    Atto Abbas Volturnensis legatus Stephani II ad Aistulphum, 57.
    Atto unus ex quinque legatis seu missis Caroli anno 788, a Beneventanis missus ad Carolum cum rogo, seu libello supplici pro successione Grimoaldi; et ejus vices Salerni, 482, 489.
    Augustini (sancti) doctrina de jejunio sabbati, 392; de adoptione hominum per miseric. Dei, 449.
    Aula sancti Petri pro sacra ejus confessione, 224, seq., 347, 426. Dicta etiam aula apostolica, 329, 331.
    Ausimum cum Ancona et Humana deerant possessioni per Fulradum initae anno 756, 110. Nec nisi post an. 774 in pontif. potestatem venit.
    Autbertus fit abbas Volturnensis, Pothone calumniis affecto ac dejecto, 425, ad placitum veniens in causa Pothonis, de improviso moritur, 427.

B
    Balneum regis. V. Tuscia.
    Baronius Vener. card. Casta ejus scribendi ratio de sancto Gregorio III, 4. Nonnullas Codicis epistolas ex Bibl. Vat. edidit, alias nequidquam conquisitas praeterire compulsus, 114. Rebus Ecclesiae tractandis Panvinio melior, 118; argumenta Panvinii aliquatenus mutat, 119.
    Basilicae fundandae in proprio fundo leges, 50.
    Bavari seu Bajoarii anno 787 a Carolo subjugati, 487.
    Benedictus Levita capitularium collectioni Ansegisi addit tres libros et appendicem quartam anno 845, vel post bienn., 524.
    Beneventani una cum Langob. Romam obsident, omnia circum vastant, 85. Crudeles et impii, 86, 92. Pippini veniam per Steph. II implorant, 110. Cum Graecis consilia ineunt sanctae sedi contraria, 381; a Neapolitanis caesi optimatibus captis, 471. Adelberga agente tumultuantur in sanctam sedem et Francos, 483. Legati Caroli, detectis eorum insidiis, fuga sibi consulunt, 491.
    Beneventanus ducatus ab Arichi versus in principatum, 123; subactus a Carolo, 475.
    Bertrada regina uxor Pippini, 206. Stephanus III ad eam post Pippini mortem, filiumque ejus Carolum dat litteras, 267. Desiderius ab altero filio Carolom. eam abstrahere subdolis artibus nititur, ejusque et Caroli gratiam inire, 268. Ejusdem et Caroli auctoritatis consortium, 273.
    Bibliothecae Vat. veteris origo et progressus. Novae auctor Sixtus V 116.
    Biturica metrop. Aquitaniae restituta per pallii concessionem an. 786, 468.
    Blancus Horatius, Pauli Diac. adnotator, 7.
    Bobium, seu Sassina, 335.
    Bonifacius I (sanctus). Ejus epistolae sententia adhibetur ab Adriano in litteris ad Aegilam, 443.
    Bononia et Imola ab Aistulpho non traduntur Fulrado, 108; neque a perjuro Desiderio, 111; a Carolo cum reliquis sancto Petro vindicatas, Leo archiepisc. Ravennas sibi concessas mentitur, 330, 334.
    Brundusium ducatus Benev. terminus or., 154.
    Bulla seu sigillum plumbeum apostolicis litteris nomen dedit; ejus antiquum exemplum, 193.

C
    Caballi insignes a temp. Greg. Magni pro usu pontificum quaesiti, 440.
    Cajeta armis pontificiis expugnata, 495.
    Cajetani et Tarracinenses Campaniam Romanam invadere moliuntur cum patricio Siciliae, 357.
    Calumniae in Adriano et Carolo confictae super sex civitatibus Campaniae, 516.
    Camaradum, seu ligneus fornex confessionis sancti Petri, 379.
    Campaniae sex civitates Capua, Theanum, Arpinum, Aquinum, Arces, Sora anno 787 a Carolo donantur sanctae sedi, 475. Adrianus earum possessionem inire cupit per regios missos, 480. Monumenta hanc donationem asserentia, 484. Data earumdem possessio subdola, 496. Incertum utrum possessae vere fuerint, 504.
    Campulus episc. Cajetanus Adriano nuntiat Athalgisi adventum in Calabriam, 476.
    Candidi (sancti) corpus in Franciam missum, 381.
    Canon seu collectio canonum sanctae sedis, 28.
    Canones apostolorum 50 in concilio [Col. 0440] Steph. III, anno 769, a sancta sede recepti, 32. Suppositi litteris Joannis III eruditos decepere, ibid.
    Canones et decreta pontificum a praedicatoribus ignorari non debent, 403. Sceleris reum testem rejiciunt contra episc. cler. vel mon., 430. Eorum observantia commendatur Hispanis, 457. A Langobardis episcopis violantur invadendo alienas dioeceses, 511, 517.
    Cantus Romanus in Franciam vectus a Steph. II anno 753, 205, 523.
    Capitula quatuor antiqua, super quibus examinabantur episcopi, 519.
    Capitularia regum Francorum ab Ansegiso et Benedicto collecta, 524.
    Capua cum aliis Campaniae civitatibus anno 787 donatis sanctae sedi, 473. Ejus cives decem seorsim ab aliis praestant juramentum fidelitatis Adriano, 484, 487.
    Cardinales dicebantur episcopi et praesbyteri addicti alicui ecclesiae, 44 seq.; in privatis oratoriis aut basilicis non constituendi, 50.
    Cardinales sanctae Romanae Ecclesiae presbyteri et diaconi tantum assequebantur pontificatum Caroli aevo, 260. Paulus I cardin. presbyt. tit. sancti Chrysogoni creat Marinum, Pippino rege expetente, 145.
    Carisiaci stipulatur prima omnium donatio a Pippino rege, quam Carolus et Carolomannus filii confirmant, 74.
    Carolomannus Caroli Martelli fil. Pippini fr. sancti Bonifacii opera Ecclesiae Gallicanae satagit, 26. An. 747 monachum induit, 27, 41, 57. Aistulphi praecepto et metu Optatus ab. Cass. legatum mittit ad fratrem, ut ab expeditione Italica eum avertat, 61; moritur in Francia, 113.
    Carolomannus Pippini fil. Caroli Magni fr. An. 754 creatur rex et patricius una cum patre et fratre, 73. Post patris mortem nata inter fratres discordia componitur, 275. Gilbergam uxorem duxerat, ut Carolus Hilmiltrudem, vivente patre, 283. Quamobrem Desiderii filiam superinducere tam ipse quam frater prohibentur a Steph. III, 281. An. 771 moritur, 279.
    Carolus Magnus, qui post Cod. Car. tempora fuit imperator, 61, 63. Catholicae fidei et Ecclesiae perpetuus defensor: idcirco Moysi comparatus, 140. Quae duo ab eodem exigebat Paulus I, patre superstite, 169. Davidis nomine ob pietatem et fortitudinem appellatus, 140. Constantino Magno comparatus, 352. Ecclesiam siquidem Romanam exaltavit, ut beato Petro ante ejus confessionem spopondit, 341. Petri ecclesiam prae caeteris semper coluit, 474, 505. Adriari orationibus se commendat, 474. Praeceptores cantus Romani ab Urbe in Franciam ducit an. 787, 523. Tam pius princeps immerito traducitur ab Italo annalista, 310. Principio sui regni obsequentior matri quam pontifici, filiam Desiderii uxorem ducit, quam infra annum auctoritate sanctae sedis repudiat, 264. Ducta Ildegarde ex qua filios suscipit, 327. Ejus amor ingens in beatum Petrum et assiduae preces Adriani barbaras omnes nationes ei subjiciunt; de Langobardis insignem victoriam refert, 318. Saxones post diuturnam plurium annorum dimicationem debellat, perducitque ad catholicam fidem, 462. De Saracenis Hispaniae triumphat, 368. Hostes Rom. Ecclesiae superat, Forojulianum ducem debellat, 348. Beneventanos superat. 475, 487. Eosdem spectantes defectionem, consilio pontificis insuper habito, beneficiis afficit, Grimoaldum exoptatum [Col. 0441] ducem concedens, 490, 494. Ter Adriano pontifice Romam venit: an. 774, cum paternam donationem ab se confirmatam integram vindicavit, Tuscia Langobardorum adjuncta, 297, 521; an. 781, cum territorium Sabinense integrum Petro et successoribus concessit, 383, 415; et an. 787, cum sex Beneventani ducatus civitates concessit, 475 seqq. Supremam pontificis auctoritatem in ecclesiastica ditione declarat, petens musiva et marmora palatii Ravennatis ab Adriano, 440. Veneticos ab exarchatu et Pentapoli expelli ab eodem flagitans, 459. Et ab illo exquirens num regii missi electioni archiep. Ravenn. interesse deberent, 498. Spiritualem potestatem venerans, causam Volturnensium abbatum vult ab eo cognosci, 427. Et pro conversione Saxonum universale jejunium indici per triduum orat, 462. Contra Adrianus Caroli opera Langobardos episcopos canonum violatores compescit, 508, 510.
    Carolus Martellus majordomus Franciae et subregulus, 7. Inversor fuisse dicitur ecclesiarum, 26, 28. Sex ejus filii numerantur, 77.
    Cassiodori judicium de collectione Dionysiana, 36.
    Castrum Felicitatis in Tuscia Langob. juris sanctae sedis ab anno 774 subjectionis totius Tusciae argumentum, 337.
    Castrum Valentis in Campania Romana, 224.
    Catholicae fidei et Ecclesiae defensio, munus patriciatus Pippini, 180, 202, et Caroli, 334, et passim.
    Catholicam fidem et disciplinam Adrianus exponit Aegilae Hispaniar. episcopo, 389 seqq.
    Centumcellis naves Graecorum exustae pontif. jussu, 370.
    Centuriatores nonnullas Cod. Car. epistolas edidere, 114.
    Chalcedonense concil. ejus canones ab ap. sede ante saec. VII declinans non recepti, 29, 303. Ejus concilii compendium apocryphum, 410.
    Chirographum episcopor. Tusciae Langob., 9.
    Chorepiscopor. officium et subjectio, 43 seqq.
    Christophorus primicer. integerrimus et summae fidei vir declaratur a Paulo an. 764, 216. In Constantini schismate abolendo et Steph. III electione an. 769 suae probitatis argum. praebet, 243 seqq. Idem cum Sergio filio orbantur oculis a Desiderio, 262, 267. Stephanus III videtur eos declarare majestatis reos in epistola sublestae fidei, 268.
    Christus erroneae filius Dei adoptivus ab Hispanis dicitur, 445 seqq.
    Civitates quatuor Amelia, Horta, Polimartium, Blera Romani ducatus a Langobardis invasae, 9.
    Civitates exarchatus et Pentapolis, quarum sancta sedes per Fulradum regium missum possessionem iniit, 65 seq. Quarum non iniit, 66, 105. Eas Paulus vocat civitates nostras reip. Romm., 163.
    Civitates Tusciae Langob. donatae in primo adventu Caroli, 480.
    Civitates cum territoriis integris sunt donatae sancto Petro a regibus Francorum, 384.
    Claves confessionis sancti Petri, 5, pro supplici libello ad Carolum Martel. missae, 22. Deum enim et beatum Petrum conjungi consuevisse a pontificibus constat in eorum petitionibus conjurationibusve ad reges Franciae, 147, 157, 158, et alibi passim.
    Clerici et monachi in proposito non permanentes qua poena afficiantur, 47.
    Clerus Romanus incontinentiae accusatus apud Carolum ab Adriano defenditur, 371.
    Clusina civitas duci obtemperat, 337.
    Collectio canonum Dionysiana primum adhibita a sancto Zacharia, 28. Eadem praecipuis decretalibus caret, 37. Romana nulla Adr. tempore, 303. Omnium collectionum ingenium, 37.
    Comaclum Aemiliae civitas a Leone archiep. Rav. invasa, 321.
    Comita missus Steph. II, 89, 96. Vide Missi pontif.
    Comites et duces promiscue civitatibus praesunt, 439.
    Compatres Franciae regum fieri summopere avebant pontifices. Idcirco pari antiquitate compatres et patricii reges Francorum inveniuntur: nam Steph. II an. 754 Pippini filios e sacro fonte suscepit, postmodum patricios fecit, 73. Successor ejus Paulus I vix creatus Pippini filiam suscepisse absens gloriatur, 137. Stephanus III a Carolomanno efflagitat eodem honore frui, 279. Denique Adrianus an. 781 Romae suscipit Carolomannum Caroli filium, Pippinum deinceps vocandum, 309, 351, 353.
    Concilia quatuor generalia saec. VII declinante ab apost. sede omnino recepta, 30. Sex generalia cum Graecar. regularum compendio Carolus ab Adr. accipit in primo ejus adventu, 34, 299. Calchutense an. 787 a legatis sanctae sedis de plurimis Anglorum vitiis emendandis celebratur, 505. Hierosolymitanum anno circiter 760 de sacris imaginibus, 256.
    Confessio sancti Petri, ubi continuae orationes pro Carolo, 417. Vide Aula, Petri (sancti) confessio.
    Constantinopolitana classis adversus Rom. Ecclesiam Graecique omnes conatus a Beneventanis Grimoaldo duce elusi an. 789, 515.
    Constantinopolitani canones a sancta sede non recepti ante VII saec. finem, 29.
    Constantini baptismum Adrianus laudat ex Actis Silvestri, 305.
    Constantinus Copronymus Zachariae donat massas Nymphas et Normias, 16. Repetit exarchatum a Langobardis, 11. Steph. II auxilium ab eo petit, ibid. Romae opem ferre renuit, 58. Ejus incuria pontificio dominatui utilis, 64. An. 776 moritur, 336.
    Constantinus pseudopapa dictus neophytus, 240, 243.
    Constantinus et Paulus duces calumniis affecti apud Carolum ab Adr. defenduntur, 502.
    Constituti Constantiniani excerptum obtinet VIII saec., 307.
    Consulatus modica auctoritas Romae Adriani tempore, 5, 353.
    Cosmas patr. Alexandrin. Paulo de sac. imag., 192.
    Cresconii Breviarium capitibus 300 comprehensum plures canones et epistolas indicat unoquoque cap., 32. Canones et epistolae ex coll. Dionys. desumptae, 28.
    Crux a Carolo dono missa an. 787 in eccl. Vat. locatur ab Adriano, 474. Aliam postea misit Leoni. III qua in supplicationibus uteretur, ibid.
    Cyclus decemnovennal. a conc. Nic. probatur, 396.

D
    Decreta pontificum et canones contra invasores dioecesis alienae, 517.
    [Col. 0442] Decretales et canones non ignorandi a praedicatoribus, 403.
    Defensor, Opitulator. Vide Patricius.
    Desiderius Fulrado adnitente rex Langob. eligitur, 109. A Steph. II laudibus effertur ob promissam restitutionem omnium civitatum quae deerant Pippinianae donationi, 66, 110. Fidem fallit, 121, 137. Cum Georgio Misso Imperiali mala orditur in Romam, 153. An. 758 Romae agit subdole de restituendis Imola caeterisque civitatibus donationis, ut suos obsides ex Francia recipiat, 155. An. 761 Beneventani, Spoletani, et Tusci ei parebant, 176. Peculia restituit, territoria civitatum et patrimonia retinet, iterumque invadit quae restituerat, 187. Filiam Tassiloni nuptam traditurus missos pontificios ire in Franciam vetat, 215. Ejus malignitas et audacia in pontificem, 219. Ablata invicem ab exercitibus restituit et recipit, 231. Romam venit orationis obtentu, 262. Romae et in exarchatu serere discordias non cessat, 265. A Steph. III extorquet litteras adversus Dodonem missum Carolom. et Christophorum ac Sergium excaecatos, sibique favorabiles, 269. Steph. idem Carolo, et Carolom. testatur Desiderium nihil restituisse, 277. Tyrannus ab Adriano appellatur, 476.
    Deus et Petrus a Romanis pontificibus proponi consueverunt Francis, ut Ecclesiam alacrius defenderent, 22, 345, 367. Langobardorum profligatio utrique ascribitur, 75. Arichis et ejus filius natu major Romualdus mortui, dum Neapoli agebatur cum Graecis in sanctam sedem; Dei miraculum evidens, 489.
    Diaconi et presbyteri arcentur a poenitentia, 49.
    Diaconus Paulus Hist. Langob. scriptor, 4, 7.
    Dimissae muneri aut viro non licet nubere, 48.
    Dioeceta, seu dispositor Siciliae una cum Neapolitanis fovent Beneventanorum machinas in sanctam sedem, 484.
    Dionysius Exiguus pro sancto Dion. Alexandrino accipitur ab Adriano, 397, 452.
    Disciplina aliquatenus restituitur in Francia, 27. Monastica, seu regularis severissima, 435.
    Ditio suprema pontificia ante donationes, 80, 84, 91, 95. Post donationes et Langobardos exactos, 358. Spoletum non comprehendebat, 379. Resp. Romanorum appellatur, 345. Civitates et territoria integra continebat, 384, 440.
    Dodo missus Caroli Magni Desid. artibus majestatis insimulatur, 268.
    Domna appellatur regina Beltrada, 210. Gisla, 337.
    Domni Pippinus, Carolus, et Carolom., 237, 285, 322, 323, et passim in titulis litterarum.
    Donatio prima omnium facta a Pippino in Francia a filiis regibus propria manu firmata an. 754, 81. A Steph. III appellatur augmentum Romanae ditionis, 85, 91, dilatatio provinciae a S. P. Q. Romano, 144, facta Petro et ejus vicario, 239, ob veniam peccatorum, 228.
    Donatio altera Caroli Magni an. 774, 297, 321, facta divo Petro et ejus vicariis pro mercede animae, 325, 330, 333, 341, 384. Vide Carolus.
    Donatio Constantini supposititia medio saeculo IX emersit, 304, 306. Certa [Col. 0443] ejusdem Constantini, patriciorum, et aliorum, 353.
    Donationes omnes factae pro mercede animae, 405.
    Droctegangus abbas missus Pippini agit Romae de profectione Stephani II in Franciam, 69. Ejus litteras ad regem defert, 58.
    Dromones, naves bellicae Siculorum, 155. Vide Stolum.
    Ducatus Beneventani fines orientales, 154.
    Ducatus Spoleti et Tusciae a Carolo oblati sancto Petro, retento supremo dominio, 342.
    Duces tam pontifici quam regibus Francor. erant, 502.
    Duces civitatum, 437.
    Duces Franc. ab Steph. II orantur, ut Pippino ferenti opem Ecclesiae adsint, 72.
    Duces quatuor Spoletanus, Beneventanus, Forojulianus, et Clusinus foederati adversus pontificem et Carolum, 344.

E
    Ecberti Liber poenitentialis, 304.
    Ecclesia et catholica fides a Pippino et successoribus defendendae suscipiuntur, 142, 334.
    Ecclesiae contra Graecorum haeresim defensio a pontificibus semper quaesita, 494. Ejus bona dissipantes ob simoniam Adrianus queritur, 518.
    Ecclesiae sancti Petri praestantia, 505.
    Electio canonica ab Adriano vindicata, 518 seq. Ravenn. archiep. subjecta sanctae sedi, 499.
    Elipandi et Ascarici episcopor. Hisp. error de Filio Dei adoptivo, 445.
    Embolum, seu postscriptum, 329, 334.
    Eusis benedictio ante patricium nulla, 159.
    Episcopi precibus pugnanti populo victorias impetrant, 42. Arma temporalia tractare prohibentur, 434. Desertores recipiens excomm., 51. Juramentum episcoporum Tusciae, 9. Pisanum, Lucanum, et Regensem ad suas ecclesias remittere oratur Carolus, 319.
    Epistolae fere excisae argumentum a Carolo jubetur in Cod. referri ad Rom. Ecclesiae utilitatem, 153. Data Arvino pro reb. Benev. desideratur, 494.
    Equi insignes pro majestate pontif. petuntur, 441.
    Ermenaldi filia, relicto monasterio, nubit, 511, 518.
    Examen episcopor. ante consec. Adriani aevo, 519.
    Exarchatus a Langobardis invasus, 11. Ipse et Pentapolis restitui dicuntur, quia juris sancti Petri, 76. Utramque provinciam S. P. Q. R. vocat dilatationem Romanae ditionis, 144. Desiderii artibus ad defectionem proclives, 265. Earum populi subditi pontificis, 522. Vide Donatio.

F
    Fastrada uxor Caroli post Hildegardem, 424, 431, 435.
    Faventia, Imola, Ferraria a Desiderio restitui promittuntur, 109.
    Felicianae haeresis origo, 783, 390.
    Ferrandi collectionem Cresconius sequitur, 37.
    Ferrariae ducatus et Comaclum a Leone archiepiscopo Ravennae invaduntur, 321.
    Fidei catholicae et apostolicae sedis defensio duo patriciatus munia, 140 seq. et passim in Cod.
    Fines ditionis pontificiae et monarchiae Francor. perspicue nominantur, 464.
    Flagellatio monachis errantibus indicta, 435.
    Fleury carpit epistolam Petri nomine scriptam intempesta eruditione, 98.
    Folradus abbas Hieronymi fratris Pippini filius, 77, possessionem init civitatum exarchatus et Pentapolis pro sancta sede, 65. Idem cum sociis suis Langobardorum saevitiae oculati testes fiunt, 80.
    Formata metropolitae necessaria episcopis itinerantibus, 51.
    Forobonum hodie Foronovum in Sabinis, 223, 406.
    Forojuliensi duci Rodgaudo devicto, Carolus Marcarium substituit, 372.
    Franci rogantur Romanis opem ferre, 1 seqq. Negligentes annis quatuordecim non quaesiti, 11. Ut primum in Italiam veniunt sanctam sedem defensuri, victores in Franciam redeunt. Inde amor ingens in principem apostolorum coepit, 23, 76.
    Fredegarii continuatoris locus corruptus de legatione duplici Greg. III, 2, 7.
    Fulgentius (sanctus) ad Eugyppium contra Pelagian. de praedestinatione, 445 seqq.

G
    Gabeli comes dominicus a Leone archiep. Rav. male habetur, 335.
    Galliatensis monast. sancti Hilarii historia, 437.
    Gallicani episcopi decretor. pontificum veneratores, 52.
    Garamannus Caroli dux in regno Italiae ab Adriano removeri petitur, quia exarchatus bona invaserat, 460.
    Garinodus dux et Grimoaldus missi Desiderii ad sanctam sedem, 110.
    Gasindi Langobard. simile officium gardingis Gothorum, 511.
    Gausfridus Langobardus in Allonis insidias decidit, 317, 319. Carolo in suspicionem venit, 363.
    Georg. card. episc. Ostiensis Steph. II comitatur in Franciam, 83. Ejusdem pontificis missus ad Pippinum, 88. Iterum cum Joanne regionario et sacellario, 112. Idem cum Petro presb. cardinali detinetur a Pippino in Francia Pauli pontif. consensu, qui contra detinet Romae Wulfardum et Collegam, 230 seq.
    Georgius primicerius cantorum moritur, 203.
    Georgius protosecreta, cum Joanne silentiario legatione imperatoris fungitur ad Pippinum an. 755, 112. An. autem 758 foedus init cum Desiderio pro capienda Ravenna, et expugnando Hydrunto, ope Siculorum accedente, 155.
    Germanis nuper conversis dispensatio in quarto gradu conceditur a Gregorio II, 53.
    Gilberga Carolomanni uxor, post hujus obitum, apud Desiderium se recipit cum filiis, 279.
    Gisila Pippini filia postea abbatissa monast. Calensis, 137. Negata Constantino Copronymo pro filio suo, 285. Desiderius nequidquam pro filio Athalgiso eam petit a Bertrada, 287.
    Graeci minis semper, nunquam armis terrent Paulum I, 128. In Romam et Ravennam moturi dicuntur, 176. Piraticam exercent, ab Adriano eorum naves exustae Centumcellis, 370. Eorum vicinitas ducatui Beneventano metuenda videtur Adriano. 377. Consilia ineunt cum Beneventanis sanctae sedi contraria, 381. Dominatio eorum [Col. 0444] in Italia non extenditur citra Calabriam et Neapolim, 497.
    Gregorianum officium Ambrosiano rejecto Galli recipiunt, 523.
    Gregorius Magnus (sanctus) quatuor synodos ut quatuor Evangelia veneratur, quatenus haereses damnant, 29. Testatur suo aevo corpora sanctorum non moveri, 381. Pontificis majestatem dedecere equos miseros aut optimos asellos, 441.
    Gregorius III Carolo Martello binas litteras scribit, 1. Quarum sententia eruditi abutuntur in rem suam, 17. Numerat annos imperatoris, 25. Scribit librum poenitentialem, cui nomen Judicia, 30.
    Gregorius Nazianzenus (sanctus) de duabus Christi naturis, 447.
    Gregorius Nyssenus de adoptione filior. hominum, 448.
    Gregorius presb. Capuanus Adriano detegit Adelbergae et Beneventanorum molimina, 487, 489.
    Grimo abbas monast. Corbeiensis. Vide Missi regii.
    Grimoaldus Arichis ducis Benev. fil. mortuo patre, et Romualdo fratre majori natu, petitur successor a Carolo, apud quem erat obses, 3, 477. Carolus eum mittit Adriano invito, 489.
    Gundibrandus dux civitatis Florentiae, 437.

H
    Haistulphus rex Langob. urbem obsidet, 21. Vide Aistulphus.
    Hegumenus seu abbas, 632.
    Heleutherius et Gregor. Ravennates pravi homines, 421.
    Hermembertus nomen frequens in Galliis, 395. Bituricen. archiep. Romam venit pro pallio, 467. Vide Missi regii.
    Hiems valida an. 764 in Oriente et Occidente, 209.
    Hilarii (sancti) Pictav. episc. doctrina de adoptione, 450.
    Hilarii (sancti) monast. Galliaten. ab Hilaro abb. fundat., 437.
    Hildebrandus Spoleti dux moritur an. 789, 515.
    Hildegardes regina Adr. commater moritur an. 783 prid. Kal. Maii, 420.
    Hildericus a Langobardis dux Spoleti factus, 21.
    Hispanae eccl. fundator Petrus, et successores, 444. Ante Adr. testatus illud erat sanctus Innocentius, ibid.
    Hispanorum error de Paschate a Quartadecimannorum diversus, 445, 451; alii eor. errores, 457.
    Histriensis insulae episcopus excaecatus, 372. Territorium non erat juris sanctae sedis, 373.
    Homicidae voluntario negata communio usque ad vitae exitum; involuntario post septem aut quinque annos poenitentiae, 53 seq.
    Horologium nocturnum Pippino missum a Paulo I, 148.
    Hospitalia in montibus pro peregrinis suscipiendis, 437.
    Hucbaldus Caroli Magni missus Michaelium Ravennae intrusum, Steph. III id petente, in ordinem reducit, 265.
    Hugbertus episc. venit ad limina Caroli litteras deferens, 524.
    Hypocartosis. Vide Camaradum.

I
    Imagines sacrae a Graecis violatae defectionem Romanorum pariunt, 14. A Langobardis incensae, 86, 92. Pippino vindicandae proponuntur ab Steph. II, [Col. 0445] 111. Earum et catholicae fidei defensio, praecipua cura pontificum, 126 et passim in Cod. Causa item praecipua Graecorum aversionis a sancta sede, 128, 177. Ab orientis patriarchis acerrime vindicatae, 192, 256. Asserendi causa earum cultum in Francia, eo translata corpora sanctorum Gorgonii, Naboris et Nazarii, 213.
    Immo Pippini missus Stephano II, 134. Vide Missi regii.
    Imola cum aliis civit. quarum possess. Folradus non iniit subdole promittuntur restitui sanctae sedi a Desiderio, 150. Eamdem cum Bononia sibi arrogat Leo archiep. Rav., 330.
    Imperatores Graeci per legatos et litteras conciliare sibi curant Francorum reges, 126. Paulum I commercii litterarum Constantinopoli accusant; quas scilicet pro sacrarum imaginum defensione scribebat, 216.
    Indiculum orthodoxae fidei ab ipso pontifice emitti consuevit octavo etiam saeculo, 466.
    Innoc. I (sanctus) de jejunio fer. VI et sabbati, 391.
    Italia modica ejus pars octavo saec. imp. Orientis paret, 127. Civitatibus praeerant duces et comites, 472. Langobardia commendatur Carolo, tanquam vitiis obnoxia, praesertim simoniaca labe laborans, 511, 518.
    Itherius Bertradae, et Caroli missus ab Adr. laudatur, 272. Vide Missi regii.

J
    Jejunium feriae VI et sabbati auctoritate Patrum, 391; indictum tridui pro conversione Saxonum, 462.
    Joannes VIII decernit canones omnes et decretales accipiendas, 38.
    Joannis Chrysost. (sancti) de adoptione hominum doctrina, 448.
    Joannis diaconi liber de eccl. Later. suppositus, 247.
    Joannis monachi visio incredibilis, 434.
    Judices, videlicet duces et comites in Francia, 227, a Carolo constituuntur Papiae, 332.
    Julianus presb. card. disciplinae sollicitus collectionem Dionysianam promovet, 37.
    Juramentum fidelitatis sancto Petro, pontifici, et Carolo in exarchatu, 334.
    Justellus de collectione canonum minus recte, 36.
    Jus vetus sanctae sedis falso ponitur in collectione Dionysiana, 37.

K
    Kyrie eleïson CCC pro Caroli victoriis de barbaris nationibus, 318.

L
    Labbeus Gretserianam editionem Cod. Car. videns argumenta epistolarum emendatiora edidit, 120.
    Langbard. missus Pippini. V. Missi regii.
    Langobardicae expeditionis tempus, 21.
    Langobardorum saevities et impietas, 84, 86, 92. Minaces litterae et pertinacia in sanctam sedem, 223, 240. Eorum difficili tempore plura auribus quam litteris committi consue erunt, 261. Mancipia vendunt Saracenis, 369. Pravum praebent exemplum ex monasterio ad saeculum redeundi, 511. Alienas dioeceses episcopi invadunt, 509, 517. Eorum regnum Carolo eripere tentant dux Forojulianus et foederati, 345. V. Aistulphus, Desiderius, Pippinus, Carolus.
    Lapis porphyreticus basilicae Vaticanae. V. Mensa.
    Legati sanctae sedis celebrant concil. Calchutense, 505.
    Leo (sanctus), ejus doctrina de adoptione hominum in filios Dei, 450.
    Leo archiep. Ravennas electus, intruso Michaelio, deportatur Ariminum, 266; invadit exarchatum et tentat Pentapolenses per suum missum Theophylactum, 321. Sergium imitans Adriano negotium facessit, 323. Ad Carolum se confert, Adriano invito, 326. Patriarchae Gradensis litteras ad pontificem intercipit, fractumque ab eo sigillum Adrianus dolet, 328.
    Leo imperialis Sergium archiep. Rav. corrumpere nequidquam molitur, 178.
    Leo et Constantinus Graeci Augusti impii, 14.
    Libri pontificalis cum Cod. Carol. concordia, 110.
    Litaniae per saec. X centum Kyrie, centum Chr. et centum Kyr., 463.
    Litterae Cod. Car. ob metum Langob. confictae, 124.
    Liuthericus. V. Missi regii.
    Liutprandus cum Hildebrando filio Langobardorum reges, 20.
    Liutprandus dux Beneventanus Desiderii metu Hydruntum fugit, 154.
    Ludov. II testimonium de Francis regibus auctoritate apostolica, 60.
    Luminaria, pauperes, et peregrini ex fructibus patrimoniorum alebantur 111.

M
    Magdeburgenses Panv. cod. Vat. norunt, 117.
    Maginarius abbas Dionysian. Fulradi success. V. Missi regii.
    Mallianum sedes hodie episcopalis Sabinae, 406.
    Mancipia Saracenis veneunt a Langobardis, 369.
    Mansionarius confessionis sancti Petri legatione fungitur, 227.
    Marcarius dux Forojulen. creatus a Carolo an. 776, 372.
    Maria virgo, angeli, etc., invocantur a Steph. II Pippini opem implorante pro defensione Urbis et Ecclesiae, quo tempore Graeca impietas maxime vigebat, 75, 81.
    Marinus petitione Pippini creatur card. tit. sancti Chrysogoni, 148. Reus majestatis, 129. Ne in perditionem ruat, Paulus rogat Pippinum, ut episcopum creari sinat in Galliis a Wilcario apost. sedis vicario, 160. Restituitur in pristinum, 209.
    Martinus Bracarensis collectionem canonum edit clero et laicis utilem, 38.
    Mauritius episc. Histriensis excaecatus, 372.
    Mauritius dux Ariminensis societate inita cum Desiderio Pentapolim turbat, 266.
    Mensam altaris donatam Stephano II a Pippino, et a regiis missis in confessione beati Petri constitutam Paulus consecrat, 224. Missam super eadem celebrat, perpetuo ibi permansuram decernit, 225. Fortasse ipsissima est quae, parieti basilicae haerens, divisionis ossium inscribitur, ibid.
    Metropolitae auctoritas in provincia, 43.
    Michaelius post Sergii obitum Rav. sedem invadit, 265.
    Migetius nomen priscum in Occitania, 445.
    Missi Imperiales. An. 754, Joannes silentiarius et Georgius protosecreta, 112, 160; Silentiarius in Francia constitit, [Col. 0446] litteras regias ad imp. obtinuit, ibid. Post annos decem Synesius eunuchus et Anthimus. Hic remittitur, detinetur alter in Francia, 213. An. circiter 763 Constantinopolim petunt missi regii et pontificii, 208. An. 787 Ischamus et Leo veniunt cum Athalgiso in Calabriam, 477. Sequenti anno Neapolim, ubi Beneventana defectio dirigitur contra sanctam sedem et Carolum, 485.
    Missi monasterii Galliatensis, 438.
    Missi Pontificum Romanorum.
    Gregorii III Carolo Martello Anastasius episcopus, Sergius presbyter, 5. An. 739, Anchartus, 22.
    Stephani II. An. 754 Wilharius ep. Nomentan., 78, 83. An. 755 Georgius card. ep. Ostiensis, Warnearius abb. missus regius, Thomaricus, et Comita, 88, 96. An. 756 idem Georgius ep. et Joannes regionarius et saccellar., 112.
    Pauli I. An. 757, anonymi, 134, 137, 146. An. 758, Gregorius ep. et Steph. presb., 151. An 759, Petrus presbyter, 164, Georgius ep., 167. An. 761, Petrus primicerius defensorum, 181, 184. An. 763, Joannes subdiac. et abbas, Petrus primus defensor, 202. An. 764, Joannes subd. et abb., Pamphilus defensor regionarius redeunt ex Francia cum Flavino regio misso, 212. Philippus presb., Ursus fidelis pro Tassilone Bajoarior. duce, 215. An. 766, Petrus notarius regionar. et Joannes mansionarius confess. sancti Petri, 227.
    Constantini Neophyti. Anno 777, Christophorus presb., Anastasius notar. regionar., 256.
    Stephani III. An. 768, Sergius nomenclator, 259. Anastasius primus defensor, et Gemmulus ad Desiderium, 263. An. 770, Petrus presb. Pamphilus defensor regionarius, 287.
    Adriani. An. 774, Anastasius, 319. Andreas episcopus et Anastas. cubicularius, 323. An. 775, Andreas episc. et Pardus hegumenus, 332. An. 776, Stephanus saccellarius Beneventum, ubi foedera tractabantur, 344. An. 777, Philippus episc. et Megistus archidiac. quorum legationis tempus incertum, hoc enim loco memorantur reduces. Philippus, et Andreas episcopi, ac Theodorus consul Adriani nepos, 353, 356. Andreas et Valentinus episcopi, 362. An. 781, Agatho diaconus et Theodorus cos., 385. Anno 782. Stephanus olim saccellar., 387. An. 788, Crescens et Adrianus duces Beneventanum in ducatum cum regiis missis pro sex civitat. possess., 496.
    Missi regii princip. Francorum.
    Caroli Martelli: Grimo abbas Corbe jen., Sigibertus reclusus sancti Dionysii. An. 732.
    Pippini regis. An. 754, Folradus presb. et abbas cum sociis, 77. An. 755, Warnearius abbas, 88, 97. An. 756, Folradus et socii, 108. An. 757, Immo, 134; Folradus et Rodbertus, 156; Wulfardus et socii, 137; Langbard., 145. An. 759, Remigius Rothom. archiep. Fr. regis, et Autharius dux, 163. An. 760, Droctegangus, et Wulfardus abbates, 169, 171. An. 761, Wilcharius ep., Felix religiosus, et Ratbertus vir illuster, 175; Vidmarus et Gerbertus abbates, et Hugbaldus vir ill., 186. An. 763, Haribertus abbas et Dodo comes, 200. An. 764, Flavinus Cappellanus, 211. An. 765, Andreas et Gundericus, 222, 230. An. 766, Wulfardus et socii, 228. An. 767, Wilcharius ep., Dodo, et Wichardus fideliss., 239.
    [Col. 0447] Caroli, Carolomanni, et Bertradae. An. 769, Dodo Carolom., 267; Itherius Caroli et Bertradae, 272. An. 770, Gauzibertus ep., Fugbertus religiosus, Ansfredus, Helmgarius, Caroli et Carolom., 275; Beraldus abbas, Aubertus vir ill. Carolom., 278. An. 773, Hucbaldus Caroli, 265, 499.
    Caroli Magni. An. 776, Possessor ep., Rabigaudus abb., 340, 347. An. 780, Ado diac., 378. An. 782, Itherius abbas et Maginarius capellanus, 387; Petrus episc. Ticinen. pro Aegila, 390. An. 783, Maginarius abbas pro territorii Sabinen. traditione, 414; Georgius ep., 416. An. 784, Possessor archiep. Ebredunen, 426; Garamannus dux, 433; Arvinus dux, pro musivis et marmoribus ab Adr. obtinendis ex palatio Ravenn., 439. An. 786, Andreas abbas Luxoviensis, 461; Itherius et Maginarius abbates, 465. An. 788, Roro cappellanus et Betto, 476; Atto diac. Gotteramnus ostiar., Maginarius abbas, Joseph diac. et Liuthericus, quinque missi tempore commotionis Beneventanae, 481 seqq. An. 789, Hermembertus presbyter, pro ritu electionis archiep. Rav., 498; anonymi cum missis Offae Merciorum regis, 507. An. 790, Bernardus ep. et Rado abbas protonotarius, 514. Summo cum honore excipiebantur, ubi in Eccl. ditionem perveniebant, 340. Placita habebant Romae flagitante pontifice, 131. Ubi gravis aderat causa, Romae detinebantur, 153. Quandoque mittebantur possessionem civitatum, etc., tradendi causa Romano pont., 332. Pari honore regii ac pontificii habendi erant Romae, et in Francia, 522. Plura iis tractanda committebantur, quae in litteris non sunt expressa, 225.
    Monachi clericatum assecuti in proposito manere debent, 49. Ad episcopatum per gradus venire possunt, ibid. Desertores puniuntur, 54. Item a proposito abscedentes, 47. Volturnenses ad Carolum ultro se conferunt calumnias repulsuri, 431. Remigii fr. Pippini cantum Rom. ediscunt a Simeone primicerio cantorum, 204.
    Monachismus uniformis in Galliis tempore sancti Bonif. Moguntini, qui ordinem sancti Bened. propagavit, 43.
    Monasterium sancti Silvestri a Paulo I fundatur in domo propria, 236. Soractense sancti Silvestri, cum tribus aliis subjectis Pippino concessum, 193. Galliatensis historia, 437.
    Moniales ab altari arcentur, hominumque officio fungi prohibentur, 46. Non velatae, si nubant, ad poenitentiam accipiendae, 52. Velatae seu professae si nubant, a poenitentia arcentur donec maritus vivit, 52. Sponte propositum suscipientes si nubant ante professionem peccant, 55.
    Moria locus erat 60 mill. a Constantinopoli, 418.
    Moysi et David comparatur Pippinus, quia Ecclesiam ab oppressione liberavit, 107. Vide Carolus Magnus.
    Moysis et Josue exemplo episcopi orantes victorias assequuntur, 42.
    Musiva et marmora palatii Ravennatis concessa Carolo ea petenti, 440.

N
    Narnia Romani ducatus civitas Pippini metu restituitur Romanis ante donationis effectum, 66. Eadem cum aliis civitatibus Romanorum a Langobardis invaditur, ante possessionem exarchatus, 87, 93.
    Natalis Alexander et Petrus Marca de jure pontificio veteri et novo minus, recte, 39
    Neapolitani ficte agunt cum Adriano, Arichi Benev. duce sic suadente, 376.
    Nestorius blasphemans Dei Filium purum hominem dixit, 445.
    Nicoeni concilii doctrina de Christo Filio Dei, 446. De Paschate rite celebrando, 452. Differendum docuit usque ad diem XXI lunae non XXII, juxta Hispanorum errorem, 454.
    Nicolaus V Bibl. Vat. instituit, Sixtus IV explet, 116.
    Notarius et cancellarius quandoque idem, 514.
    Nuptiae cum duobus fratribus, aut duabus sororibus vetitae, gradus affinitatis explicati, 53.
    Nymphas et Normias massas Ecclesiae Romanae donat Constant. Copron., 16.

O
    Offa rex Merciorum in Anglia. Fabula et indiculum ei affictum, 503, 506. Suum regnum sanctae sedis vectigale facit, 505.
    Officia militaria et civilia pontificum regiis persimilia, 502
    Officia septem palatina: primicerius, etc., 247.
    Opere pro idcirco, aut simili, 385.
    Optatus abbas Cassinensis missus Stephani II ad Aistulphum, una cum Attone Volturnensi, 57, 70. Repetit suos monachos ex Francia, 113.
    Orationes assiduae pro Carolo ejusque parentibus vita functis, 474.
    Oratorii, seu basilicae in proprio fundo erigendae leges, 50.
    Ordinationes episcoporum Romae ex alienis dioecesibus octavo saeculo, 408.
    Organum a Constantino Copronymo dono missum in Franciam, 148

P
    Pallii disciplina a sancto Bonif. Mogunt. stabilita in Galliis an. 743, Caroli Magni aevo obtinet, 467. Nequidquam Hincmarus, ejusque sequaces recentiores labefactare eam nituntur, 468.
    Panvinius litteras Cod. Car. testabatur, suo aevo in bibl. Vat. existere, 115. Est auctor argumentorum ap. Centuriat. et Baron., 118. Quae apud Labbeum emendatiora occurrunt, 120. Eorumdem ratio habenda, 133. Idem auctor sero et brevi tempore rebus Ecclesiae dans operam de pontificibus, et cardd. opus confecit, 116, 119.
    Pardus hegumenus. Vide Missi pontif.
    Parochia pro dioecesi accipi consuevit, 510.
    Pascha quando celebrandum, 452. Vera doctrina paschalium terminorum et controversia inter Latinos et Alexandrinos, 396.
    Patriciatus Francorum regum ab Steph. II collatus Pippino, ejusque filiis an. 753 per unctionem regiam, 11, 60. Ejusdem vera indoles. Defensio catholicae fidei et Ecclesiae Rom., 73, 189, 460, 500. Patriciatus Petro ascriptus in exarchatu, Carolo in urbe, 294, 521.
    Patriciatus imperialis longe alius, 74, 295, 488.
    Patricius Romm. appellatur in Cod. tutor, 136; defensor, 142; auxiliator, 144; defensor, et liberator Ecclesiae, 150; liberator sanctae Dei Ecclesiae, et ejus peculiaris populi, 153.
    Patrimonia Calabritanum et Sicutum a Graecis invasa, 13, repetuntur, 111. Campanum a Steph. III quaesitum, 272, a Neapolitano diversum, 376; Sabinense, dictum etiam territorium, [Col. 0448] 384; Tusciae, Spoleti, Beneventi, Corsicae vetustissimae concessionis Graecorum impp., etc., pro remedio animarum suarum, 353.
    Paulinus quidam scribit pro Theodosio II apocrypha, 410.
    Paulus I ante pontificatum missus Stephani II fratris sui ad Aistulphum, 57. Eidem succedit, 114. De fide catholica et sacris imaginibus magis sollicitus quam de temporali dominatione, 126. Ejus tempore nullum incrementum donationi Pippinianae factum, 125. Ejus epistolarum ordo turbatus, 129 seq. Argumenta apud Centur. et Baron., 114. Timore ancipiti semper vexatur Langobardor. et Graecorum, 121. Graecorum molimina nuntiat regi, 178. Missum regium Romae commoraturum contra eosdem efflagitat, 181. Sex patricios cum classe advenire nuntiat, 219. Scribit litteras Pippino ex Desiderii voto, 149. Aliis litteris priorum fidem diluit, 158. Langob. regis amicitiam se culturum promittit, si fidem servarit, 197. A calumniis se purgat, 207. Concedit privilegium monasterio sancti Silvestri, 236.
    Pentapoles duae mediterranea et maritima, 335. Ejus civitates una cum exarchatu a Pippino donatae ab Arimino usque Eugubium, ibid. A Desiderio hostilia patiuntur, 154. Pontifici quam Leoni archiepiscopo Rav. obtemperare malunt, 321. Athalgisi adventum Adriano nuntiant, 476.
    Persarum excursio prope Constantinopolim, et magna praeda, 418.
    Petasius in Tuscia Rom. rebellis, 14.
    Petronilla (sancta) ejus oratorium in basil. Vat., 136.
    Petrus (sanctus) dimittit peccata, 71; concedit victorias, 75; per suum vicarium unxit in reges Pippinum et filios, 76, 82, 94, 183, 189, 222 et alibi passim. Victoriam Pippino miraculose concessit de Langob., 79. Francos reges in suos peculiares elegit, 82. Continuo post Deum ponitur in vehementioribus petitionibus, 87, 345, 367. Potestas clavium, 140 et passim in Cod. Steph. II intra urbem obsessus, maximisque in angustiis Petrum ipsum quasi deprecantem inducit, 98. Pippinus Petro et ejus vicariis donationem fecit pro animae mercede, 154, 156, 201, 223, 276, 321. Carolus confirmat, et amplificat super ipsum sacratiss. corpus, 367 et alibi passim in Cod. qui constanter docet in basil. Vaticana quiescere tantum thesaurum, 100, 361, 367. Quare prae aliis a Carolo dilecta et locupletata, 474, 505.
    Petrus et Paulus una simul invocantur, 223, 273, 462. Utriusque doctrina de Filio Dei vivi, 446.
    Petrus de Marca de jure pont. veteri, et novo minus recte, 39.
    Philippus presb. et Eustachius dux judices missi ab Steph. II ad regimen exarchatus, 323.
    Pippinus majordomus Franciae, 41. Zachariae auctoritate rex, 69, 73. Ejus donatio Carisiaci facta, 321. Integra servatur in archivo sanctae Ecclesiae, 65. Novus Moyses et novus David, 140, 200, 233. Tanquam fidelis Deo et beato Petro a Paulo I proponitur imitandus Carolo et Carolom., 184, 190. Constanter appellatur in omnibus Pauli epistolis protector et defensor fidei catholicae et Ecclesiae, seu auxiliator et liberator, 182, 186 seq., 220. Sacrarum imaginum defensor, 196. Ejus amor in sanctum Petrum et pontificem, 146. Graecorum missos nonnisi coram pontificiis audit, 212. Constantia in sanctae [Col. 0449] sedis et Romm. defensione, 214. Sollicitudo de sanctae sedis et pontificis statu, 207. Paulo Graecorum litteras communicat, 215. Paulus filium cognominem Pippini e sacro fonte suscipere optat, 168. Monet ne, Bertrada dimissa, Anglam ducat, 284.
    Pippinus antea Carolomannus Caroli fil. ab Adriano suscip. e sacro fonte, postea Italiae rex inungitur, 351, 383.
    Placita Romae nabita a missis Pippini, 131.
    Poenitentes ad clerum non admittantur, 49.
    Poenitentiales libri tota Europa pervagantur, 30.
    Polorum arbiter, polorum et tellurum creator Deus, 207, 217.
    Pontificalis liber Anastasio tributus, 7, 9.
    Pontificis et regis par potestas in sua cujusque ditione, 521.
    Populonii et Rosel. fines an. 787 nondum possessi, 474 seq., 480.
    Possessio exarchatus et Pentapolis an. 756, 107.
    Pothonis abbatis Volturn. causa, 387, 424 seqq., 431.
    Praedestinatio et liberum arbitrium ab Hispanor. errore vindicantur, 401, 455.
    Praefectus urbis criminales causas cognoscebat, 247, 365.
    Presbyteri et diaconi poenis obnoxii, 47, 50 seq.
    Primicerius cantorum sanctae sedis, 204.
    Principatus Langob. minoris initium, 123.
    Priscillianismus in Hisp. redivivus VIII saec., 403.
    Provinciale Gallicanum Carolo Adrianus, 299.
    Ptochium hospitale pauperum seniorum, 48.
    Pyttacium et pseudopyttacium quid? 410.

Q
    Quartadecimani a concilio Nicaeno damnati, 395. Eorum error falso Hispanis tributus, 445.

R
    Ravenna metuit Graecorum arma, 176.
    Ravennates dicuntur Aemiliae populi, 329.
    Ravennates archiepiscopi Constantinopolitanos patriarchas imitati conflant schisma, 499. Rite electi consecrantur Romae, 501.
    Ravennates et Pentapolenses judicandi Romae, 520.
    Reginaldus Clusii dux malus Eccl. finitimus sub Desiderio amovendus, 338, 344. Ante ducatus honorem castaldus Castri Felicitatis, 337.
    Responsale Rom. Pippino missum a Paulo, 148.
    Respublica sancta perperam vocatur sac. Rom. imperium, 15.
    Rodicausus monachus Pothonis abb. Volturn. accusator a canonibus rejectus, quia stupri reus, 429.
    Rodgaudus dux Forojul. Italiae regnum affectat, 345; a Carolo devictus, 347; ab eodem dejectus, 372.
    Rodigangus ep. Meten. et Autcharius dux missi regii ducunt Steph. II in Franciam, 58, 69, 77.
    Rogationum genus Caroli Magni aevo, 463.
    Rogus, seu supplicatio pro Francorum ope impetranda, 3, pro successione Grimoaldi in Benev. ducatu, 489.
    Roma et ejus ducatus juris pontif. ante donationes, 12; perperam donationibus accensentur, 68. A saevitie Langobardor. liberantur, 147. Imperatoribus Graecis nequidquam paruisse dicuntur, 128, 176. Id Graeci ipsi fatentur, 210, 345.
    Romanam Eccl. Adr. appellat Ecclesiam Dei, id est beati Petri, 352.
    Rom. pontifex a Deo eligitur, 507. Electionis ritus An. 769, 260. Ex presbyteris tantum et diaconis cardinalibus eligebatur usque ad exitum saec. IX, 291. Ante consecrationem electus inscribitur, 114. Ante Gregorium III ordinatio seu consecratio confirmationem principis sequebatur, 289; a Greg. III ad Leonem III consecratio libera, 134, 241, 290, 292. Vicarius Petri passim in Cod., 183, 239. Summa ejus potestas in spiritualibus, 520. In temporalibus, 521 seq. Romae et in ejus ducatu princeps, 67, 293, 370, usque ad an. 728, 13. Graecis dominium si resipiscerent redditurus, 16, 58; in exarchatu ab an. 756, 261, 423, 440; potestas ejus quam vocant coactiva, 364 seq., 516, 520. S. P. Q. R. eum dicit dominum nostrum a Deo decretum, 143. Ditionis ejus a regum Francorum ditione perspicua distinctio, 463. Nulla utitur collectione canonum ante Zachar., 32, 42, 301; in regibus vel minima extollit, 474. Ejus opera reconciliationes principum quaesitae, 215.
    Romualdus fil. Arichis natu major praemoritur patri, 489.
    Ruinartius duas tantum Greg. III epistolas novit, 2, 5.

S
    Sabanum, non sabarium, linteum quo ex sacro fonte excipiebantur baptizati, 136.
    Sabinense territor. seu patrimonium, 314, 384, 414 seq.
    Sacramentarium sancti Greg. in Franciam, 523, 525.
    Sacramentum episcopor. Tusciae, 9; ab Adr. exactum pro innocentia monachor. Volturn., 431.
    Salae sancti Petri seu domus rusticae, 20.
    Salvatoris sac. imago in processionibus, 463.
    Sanctor. corpora non movenda Adr docet, 381.
    Sanguis, et suffocatum olim vetita, 400, 454.
    Saraceni emunt mancipia a Langob., 369. An. 777 a Carolo profligati in Hispania, 356.
    Sasantina curtis monast. Galliaten., 438.
    Saxones tandem debellati an. 785 cum Widichindo eorum duce ad fidem convertuntur, Caroli opera, 462. Nonnulli ad paganismum reversi ad poenitentiam admittendi, 465.
    Schisma Ravenn. archiepiscoporum, 499.
    Scriptura Rom. Langobardica Adr. aevo, 120.
    Secundicerius cantorum primicerio succedebat, 204. Tertii cantoris officium, 204.
    Sedes (sancta) Cresconii collectione utitur, 34.
    Senogallia juris Rom. pontificis, 224.
    Sergius archiep. Rav. uxoratus Romae litibus implicitus, 138; nimium sibi tribuens dejicitur a Steph. II, 322. Restitutus grati animi ergo nuntiat Paulo Graecor. insidias, 178.
    Signum pro termino adhibitum, 388.
    Sirmondus de coll. Dionys. deceptus decipit, 28, 39.
    [Col. 0450] Spatha apallarea, 159.
    Spoletanus, et Benev. duces Pippino fidelitatem jurant, 154; uterque ducatus Langobardis subjectus, 176; uterque a Carolo oblatus sanctae sedi, 298, 341, 379.
    Stephan. II Constantinopoli auxilium petit, 70. A Francis obtinet, 11. In Franciam se confert, superatis Langobardor. insidiis, 58, 61. Ibi gravi morbo tentatus convalescit, 79. Pippini filios suscipit e sacro fonte, 73. Obtenta possessione exarchatus et Pentapolis, actores et judices eo mittit, 323. Moritur, 114, 133. Epistolarum ejus ordo certus, 59.
    Steph. III. An. 758, missus Pauli ad Pippinum, 151. Creatus pontifex, canones apostolorum 50 accipiendos decernit, 32. Ex Desid. voto Ecclesiae statum conturbantis simulatas litteras dat Bertradae et Carolo, 262, 265, 291. Carolomanno compater fieri optat, 279. Connubium cum filia Desid. vehementer improbat, 284.
    Stephanus episcopus et dux Neap. fidelis sanctae sedi offert Paulo opem contra Graecos, 127, 179, 495.
    Subdiaconis connubia vetita, 39, 48.

T
    Tabernae pro viatoribus antiquissimae, 437.
    Tarracina juris sanctae sedis, quia subacta armis pontificiis, et pro patrim. Neap. retenta, 495. A Neapolitanis, et Graecis invasa, 375.
    Tarracinenses. V. Cajetani.
    Territoria, seu provinciae, et civitates donatae sancto Petro, 373, 384.
    Theodori Liber poenitentialis, 30, 304.
    Theophylactus bibliothecarius, 427.
    Thius rex Persarum pugnat cum nepote, 419.
    Trabes majores pro ecclesiis e Spolet. ducatu a Carolo Adr. petit; ut Carolus musiva Raven. a pontifice Ravennae domino quaesierat, 471.
    Trasimundus dux Spoleti obsessus Romae, 9, 21.
    Tusciae Langob. civitates juris sancti Petri, 475, 480, 496.

V
    Venetici fideles Serg. archiep. nuntiant molimina Graecor. in Ravennam, 179. Adrian. petente Carolo eos pellit exarchatu et Pentap., 459.
    Verecundus ep. auctor compendii concilii Chalced. apocryphi, 410.
    Viduae non velandae, 46.
    Virgo sacra propositum deserens, 518.
    Visio incredibilis a Carolo rejecta, 434.
    Volturnense monasterium. V. Potho.

W
    Waldipertus presb. Langob. et Gracilis tribunus majestatis rei, 245.
    Wilcharii plures in Galliis coaevi, 395.
    Wilcharius Senonen archiep. praeficitur basilicae Vatic. instaurationi, 380; jurisdictio ejus in Hispaniam extenditur, 409. Aegilam ordinat et instruit, 458.
    Wilharius ep. Nomentanus missus, et postea socius Steph. II in Galliam euntis, 78, 83, 138.
    Winigisus Hildebr. successor in ducatu Spolet., 515.

Z
    Zacharias primus consecratur absque decreti missione ad principem, 241. [Col. 0451] quatuor civitates Romani ducatus recuperat, 10. Scribit Pippino majori domus, 27, 41. Eumdem creat regem, 15. Liutprandi regis Langob. annos numerat insueto more una cum imperialibus, 25, 27. Primus omnium pontificum [Col. 0452] utitur collectione canonum Dionysiana, 30.





[TOMUS II EDITIONIS CENNII.]




[Col. 0451]
PRAEFATIO EDITIONIS CAJETANI CENNII TOMO II PRAEFIXA.

[Col. 0451A] I. Quae de universi operis monumentis praefanda erant initio dixi. Ea propter novam de iisdem praefationem, quod superfluum quidem esset, non instituo. Si quando enim praestantium virorum auctoritate fretus, sententiam aliquam minus rectam amplexus fui, ac deinde, re penitus explorata, deserendam duxi, quod semel, iterumque, ac tertio per me esse factum invenies, rationem quoque audies cur illorum ab opinione discesserim. At novum constitui monumentum iis praemittere quae altero in hoc volumine continentur: Notitiam videlicet provinciarum Ecclesiae universae, et Censualem librum sanctae sedis genuinum; ut ipsis manibus teneas, quanta errent via recentiores historici, qui Ludovicianum diploma commentitium dictitare, ac proinde aliorum quae sequuntur auctoritatem labefactare non sunt veriti. Nova scilicet provinciarum nomina Ludovici tempore fere omnia ignota Sclavoniae, Hungariae, Dalmatiae supra mare, Histriae pariter supra mare, Croatiae, [Col. 0451B] Alamanniae, Burgundiae, Marchiae, Marsiae, Lombardiae; novas utique civitatum appellationes, nova jura sanctae sedis tuis oculis subjiciam. Quod sane monumentum pluris faciendum esse puto, quia saeculi X ac duorum sequentium barbariem atque inscitiam praesefert, quam quia meliorem locorum ac rerum notionem exhibeat quam geographi posteriores, quorum studio improbo summaeque diligentiae et vetus et nova terrarum orbis descriptio refertur accepta. Aliud etiam non modicum monumento pretium accedit, quod medii aevi chorographiam Italiae, quam anonymus (Script. It. tom. X) ex Ludoviciano diplomate saepe falsus extudit, non semel neque obscure emendat, certas minimeque dubias provinciarum ac civitatum dispositiones suppeditando. Auctor ejus incertus, dubia etiam aetas; nam per annos fere bis centum vagatur. Cum autem descriptor sit certus, deque hujus aetate dubitari non possit, facili admodum negotio assequimur quae earumdem provinciarum dispositio esset saeculo XI ac sequenti.

[Col. 0451C] II. Albinus enimvero, de quo alibi sum locutus (Praef. n. 25) perspicue testatur se antiquioribus ex codicibus quidquid posteritati mandavit, desumpsisse: »Sollicitus, inquit, fui quando et ubi potui in hoc eodem fasciculo annectere, que cognoveram, vel inveniebam juris esse beati Petri per libros antiquitatum, vel ea que per me ipsum audivi et vidi a tempore Lucii III,« qui scilicet pontificatum iniit anno 1181. Antiquior autem ex additionibus ab se factis occurrit, cum de Hibernia sermonem habet; sic enim ait: »Tempore domini Eugenii pape III facta est divisio totius Ybernie in quatuor metropoles per Joannem Paparum presb. card. sancti Laurentii in Damaso ap. sedis legatum.« Itaque libris antiquitatum ante annum 1145, cum Eugenius III factus est pontifex, existentibus, pauca haec Albinus adjecit. Isti vero sunt termini, citra quos veniri nefas est: non autem aetas certa cujusvis monumenti, unde sua decerpsit. Qua super re animadverti illud debet quod suae is lucubrationi [Col. 0451D] fecit hunc titulum: Excerptum de historia ecclesiastica. Propterea opus variis ex opusculis coagmentatum putari oportet, quod Albinus sua diligentia exegit, nobisque seris posteris commendavit. Idque planissimum per me factum iri confido, ubi ostendero, non unius aetatis, neque unius auctoris labores excerptos esse, verum ex aliis aliorum temporum notitiis, quas vocant, iisque non semel inter se pugnantibus, confectum [Col. 0452A] fuisse opus ad medii aevi historiam ecclesiasticam, praecipue pontificiam, illustrandam utilissimum, et ad monumenta hujus voluminis asserenda necessarium. Quamobrem ut perspicue ac distincte de eodem loquar, sex in partes dividendum mihi esse duxi, quas brevi admodum sermone singillatim expendam. Inficetae descriptioni Italiae, quae iis praemittitur, breves subjiciam notas, magis ne rudis illius aevi (sapit enim saeculum X) reliquias neglexisse videar, quam ut lectori commodi quicquam afferam; nullam quippe cum sequentibus notitiis convenientiam habet. Ordior ab earum prima.

III. Notitiam hujus similem jam pridem edidit Emmanuel a Schelstrate ex cod. ms. bibliothecae reginae Sueciae cum var. lect. alterius cod. ejusdem regiae biblioth. 1248 (Ant. eccl., append., p. 649). Quo ex utroque cod. var. lect. apponam. Quid ipse de eadem senserit, non est negligendum: »Codex, inquit, ex quo haec notitia desumpta est, scriptus fuit ante 688 [Col. 0452B] annos, ut patet ex Chronico quod initio cod. habetur, et ad annum millesimum desinit. . . . . Videtur vero notitia conscripta fuisse post Honorium et Arcadium, circa tempus Chalcedonensis concilii, quo Leo Magnus pontificatum obtinebat. Provinciam namque Narbonensem ad Galliam, Tingintanam, et insulas Baleares ad Hispaniam pertinuisse affirmat, quod ultra Leonis Magni pontificatum obtinuisse non puto.« Vir doctus fortasse non sensit auctorem in recensendis provinciis ut plurimum adhaesisse Notitiae imperii, adeoque civiles potius provincias quam ecclesiasticas descripsisse. Iis vero ecclesiasticas non fuisse conformes eruditorum neminem latet. Equidem videns hanc Notitiam, neque omnino civiles, neque ecclesiasticas pro iis saeculis quae iliustranda sunt, continere, eam volens ac lubens procurandam alii, cujus magis intersit, relinquo, Etenim quae sequuntur Notitiae aeque cum ista pugnant ac cum descriptione Italiae quam Albinus loco principe collocavit.

[Col. 0452C] IV. Et vero continuo illam sequitur Notitia longe eadem antiquior, divisionis videlicet Galliarum in Gallias et septem provincias. Quam Sirmondus omnium primus in lucem edidit tom. I Conciliorum Galliae, et Petrus de Marca (Diss. de prim. Lugd.); ac Pagius (374, n. 11), summo uterque studio ac diligentia interpretati sunt. (De Schelstratii indiligentia [Antiq. Eccl. tom. II, p. 638] non est quid loquar, cui Lugdunensis III provincia integra excidit.) Ea scilicet, qualis apud Sirmondum et Pagium visitur, saeculo quarto declinante conscripta est, ante ipsam Notitiam imperii. Qualis autem per me nunc primum prodit ex cod. Albiniano, undecimi saeculi characteres praesefert: quod eruditis planum fiet, si Germaniae utriusque episcopales sedes suffraganeas considerent. Longum esset et abs re nostra singillatim omnia expendere quae in hac Notitia continentur. Nostra interest provincialis hujus membra detegere, ut singulorum aetate cognita, quidquid scripti hujus codicis temporibus non convenit, haud [Col. 0452D] Albino vertatur vitio, sed in praecedentium inscitiam rejiciatur, cum vetusta ea monumenta, quae ipse congessit, aut nulla cum fide, aut cum additionibus mutationibusve aliquibus exscribebantur. Gallicanae huic antiquissimae brevis alia Notitia subjicitur Hungariae regni, quae saeculo XI vetustior dici non potest. Id enim regnum sancti Stephani opera ineunte eodem saeculo, proprios episcopos obtinuisse, eruditorum [Col. 0453A] neminem praeterit. Quin etiam cum videam recenseri Gurcensem episcopatum, anno tantum 1072 erectum, Notitiam in saec. XII tutius rejiciendam esse crediderim. Huic adnectitur Notitia alia longe antiquior, cum Salona erat metropolis totius Dalmatiae et Croatiae: harum siquidem in regno duae erant metropoles anno 1062, ut animadvertit Pagius eodem anno (num. 6): Spalatensis, quae Salonitanae jampridem excisae successerat, et Antibarensis, quae Ragusiae postea suffraganea, tardius honorem pristinum recuperavit.

V. Succedit chorographicae utrique notitiae, extra ordinem hic insertae, antiqua illa celeberrimaque Ecclesiarum Hispaniae, quae Wambae Wisigothorum regi ascribitur, nulloque hactenus nostratium monumento comprobata fuit. Eadem exstat apud Labbeum (Concil. tom. V, pag. 878), sic inscripta: Divisio terminorum dioecesium et parochiarum Hispaniae a Wamba rege facta, ex mss. Ecclesiae Toletanae et Eccl. [Col. 0453B] Oveten. cujus titulus est Ithacius, in quo historia regum Vandalorum et Alanorum in Gallaecia, et postea Suevorum, et demum Gothorum scribitur. Hanc nostram ineditam cum illa per otium conferenti planum erit, civitates eodem ordine recenseri, secus autem metropoles; quarum ultima in Wambae divisione est Narbonensis, hic vero Arelatensis, quod nulla in Notitia unquam legisse me fateor. Praeterea Toletano metropolitae subditas priores sedes Oretum et Beatiam sileri comperiet; inter Hispalensis suffraganeas inveniet Eliberri, id est Granata; Emeritensi quatuor sedes auferri, Egeditaniam, Conimbriam, Veseum et Lamecum, tribuique Bracarensi deprehendet; ac denique Tarraconensis Baleares insulas desiderari percipiet. Haec vero Hispaniae e Maurorum manibus magnam partem ereptae nos admonent, adeoque veteris illius Notitiae in saeculi XI extremo aut initio sequentis descriptae, quam Albinus in suum codicem retulit post annos non bene centum. Quae vero fuerint, quave in regione seu dominatione constitutae [Col. 0453C] essent Albini aevo provinciae omnes ecclesiasticae quae hactenus enumeratae sunt, colligi potest ex Notitia Coelestino III conscripta a viro religioso, et Milone ejus abbate apud Schelstrat. (Ant. Eccl. tom. II, pag. 747), ex qua subjiciendas mihi esse duxi provincias omnes, alio licet ordine recensitas, regna semper aut principatus indicando, in quibus duodecimo exeunte saeculo existebant. Id profecto et in sequentibus per me fiet, et quidem faciliori negotio. Si enim Angliae regnum excipias, provinciarum Notitiae tam alte petitae neque occurrunt, nec poterunt occurrere. Sequentium enim Ecclesiarum fundationes octavo ad summum saeculo fieri coeptas esse constat.

VI. A Poloniae regno initium ducit, S. Adalberti praedicatione ad fidem converso ineunte saeculo XI. In Alemannia tres tantum metropoles constituit, Bremensem, Magdeburgensem et Salisburgensem; quatuor enim, Maguntinam, Coloniensem, Trevirensem ac Tarantasiensem, inter septemdecim Galliarum provincias recensuerat, [Col. 0453D] priscum in morem: neque aliae metropoles in Alemannia erant. Angliae vetustis duabus metropolibus, Cantuaria et Eboraco, recensitis, antistites Scotiae, ut pote omnes exemptos, nulli metropolitae subjicit. Nam usque ad Sixtum IV archiepiscopi honorem sancti Andreae praesul non est assecutus. Praetermitti autem non debet, Scotos episcopos a Coelestino III exemptos fuisse anno 1192, quod codicis aetatem demonstrat. Hiberniam a magna Britannia secernit, metropoleon institutionis ratione habita in regnis septentrionalibus. Quamvis enim Daniae metropolim Urbanus II instituisse dicatur, tamen Innocentius III (Regest. lib. I, ep. 419, p. 247) Adriani IV et successorum privilegia tantum memorat; duasque reliquas Eugenius III instituit anno 1448, seu triennii spatio ante ordinationem Hiberniae, quam idem pontifex fecit per suum legatum. Descriptionem quatuor metropoleon Hiberniae tunc primum institutarum ven. card. Baronius (1151, n. 4) vidit in bibliotheca [Col. 0454A] Vat. cum ecclesiis singulis unicuique earum subjectis: quam equidem eo lubentius exhibeo, quia ex titulo ipsissimam esse video quam Albinus accurate in suum codicem retulit: magna enim fides monumento isti accedit ex genuinis tabulis Ecclesiae Romanae, unde est confectum. Quamobrem de dispositione provinciarum ecclesiasticarum Italiae, quae post Hiberniam enumerantur, satis mihi est subjecisse omnium oculis, qualis erat saeculo XII. Perinde est de Orientalibus, quae ante exitum sequentis saeculi ab immanissimis Christiani nominis hostibus passae sunt excidium. De hisce autem ad incitas redactis nonnihil dicendum erit in notis ad codicem Rudolphinum. Veniendum modo est ad partem alteram monumenti hujus praestantissimi, nempe ad Censualem librum genuinum Ecclesiae Romanae, qui Cencio ascribitur.

VII. Cum Cencius de Sabellis erat sanctae Romanae Ecclesiae camerarius, nam postea Innocentio III successit [Col. 0454B] Honorii III nomine, edidit librum Censuum cum hac praefatione, quam posteritati commendavit Baronius (1192, n. 19), et ego opportune his exscribam: »Ecclesiae Romanae Censuum opus jam retroacto tempore a quibusdam aliis ordinatum, cur reordinare opus fuerit et necesse? Ego Cencius quondam felicis recordationis Clementis papae III, nunc vero domini Coelestini papae III camerarius, Sanctae Mariae Majoris canonicus, breviter et aperte respondeo. Quod cum felicis memoriae Eugenius I et Adrianus (legendum omnino est Eugenius III et Adr. IV) papa successor ipsius, et quidam alii deinde quaedam memorialia semiplena tantum, nec authentice scripta, seu ordinata in scriptis de Censibus redegissent, et posteri, sive successores eorum per memorialia ipsa quae ecclesiae vel monasteria, hospitalia, seu domus eleemosynariae (quod ferme idem esse dignoscitur) quae etiam civitates, castella, villae vel domus speciales, seu quae reges aut principes in jus admissi et [Col. 0454C] proprietatem beati Petri, et sanctae Romanae Ecclesiae persistentes censuales esse, vel quantum deberent persolvere, instrui plenarie non valerent, eadem Romana Ecclesia detrimentum incurrebat non modicum et jacturam. Quod utique comperiens, et videns me de facili posse remedium huic damno praestare, recognoscens etiam personam meam sancta Romana Ecclesia primis a cunabulis educatam, promotam in omnibus et creatam, vigilanti atque vehementi meditatione motus census ipsos, sicut in tomis charticinis et voluminibus regestorum antiquorum pontificum Romanae Ecclesiae et modernorum, et aliorum librorum quorumdam, seu memorialium veracium inveni, etsi non omnes producens in medium, certis regnis, provinciis, episcopatibus atque locis a praemissis tantum Patribus sanctis primitus constitutos, in quantum facultas permisit, ut inferius adnotabitur, insignivi. Novos census, qui meo tempore in Romana fuerunt Ecclesia constituti, vel amodo statuentur in hoc volumine studiose depingendos ostendi, ex hoc [Col. 0454D] successoribus meis praestans materiam universis, qualiter de caetero usque ad exitum mundi et census illos describant, qui suis de novo temporibus statuentur.« Velim equidem ista omnia in Cencium convenire, quemadmodum de se ipse testatur, nemine omnium ante hunc diem secus opinante. At praebendae aliquantisper aures sunt Albino sui pariter testi.

VIII. Patria se Cajetanum esse fatetur, dum Richardi longo tempore post Urbevetani episcopi, liberalium artium magistri, se fratrem fuisse ait, et post mortem avunculi sui monachi, in magisterio adjutorem. Cum autem Richardus frater ejus episcopatum sit adeptus anno 1176 aut sequenti, ut constat ex monumentis ap. Ughellum (It. Sac. tom. I, p. 1468), ipseque post ea tempora accersitus sit Romam, huc igitur venit confirmata jam aetate. Vocatus autem in Urbem fuit, quod sui similibus omni tempore contigisse compertum est, fama, ut arbitror, praenuntiante indefessa ejus studia. Etenim collegerat novem libris [Col. 0455A] utilia multa ex Patribus et Conciliis, de quibus loquens: »Adjunxi, ait, quosdam necessarios canones, quos de diversis Patrum opusculis non omnibus perviis, nec in editione Gratiani redactis, cum labore collegi.« Duos autem libros extremos, decimum et undecimum, confecit Romae a tempore Lucii III qui ad summum fastigium est evectus anno 1181. Eosque idem auctor tanti faciebat, ut novem praecedentes prae iis contemptui haberet: »Quos, inquit, cum componerem, quia pauper erat intelligentia, securius peto super his et aliis inepte prolatis ab ea legentibus veniam. Omnia supradicta facta fuerunt inconstantis aetatis et infirmae scientiae. Cum autem factus sum vir, meritis peccatorum vocatus sum ad Romanam Ecclesiam, et ex tunc sollicitus fui, etc.,« ut principio dixi. Haec Albinus in praefatione codicis sui, cui titulus: Incipiunt gesta pauperis scholaris Albini. De libro X aliquid cursim delibabo.

IX. Orditur a Francorum regum donationibus, patrimoniis ac domocultis ex Libro Pontificali; deinde [Col. 0455B] lectorem admonet quod »quae sequuntur sumpta sunt ex tomis Lateranensis bibliothece, et quoniam quedam propria nomina patrimoniorum in eisdem tomis alia ex toto, alia ex parte nimia vetustate consumpta sunt, in loco proprii nominis vel ex toto, vel ex parte nullatenus legi potuit, appositum est theta, de qua poeta dicit:

O multum ante alias infelix littera theta!«
Postea vero recenset patrimonia et massas sitas in territoriis Lucano, Pisano, Carfagnanae, Rosellano, caeterasque censuum acquisitiones usque ad Gregorium VII. Decimi praesertim saeculi, cum Tusculani comites jus omne sanctae sedis usurpasse dicuntur, plura exhibet documenta. Sint instar omnium illud Bonifacii VII pseudopontificis an. 984: »Item in alio tomo ejusdem cartularii legitur VII papa Bonifacius locasse castellum Petram pertusam cum omnibus ei pertinentibus cum placito, et districto eorum, et [Col. 0455C] glandatico, et herbatico tam de eodem castello quam de villis ad se pertinentibus. Situm est in territorio Silve Candide: prestat annue decem auri solidos.« Et illud sequentis anni: »Item in alio tomo sub Johanne XV papa, Dagone judex et Ote senatrix, et filii eorum Misica et Lambertus leguntur beato Petro contulisse unam civitatem in integr., quae est Schinesne de provincia Polanorum cum omnibus suis pertinentiis infra hos affines, sicut incipit a primo latere longum mare, fine pruzze, usque in locum qui dicitur russe: et fine russe extendente usque in Craccopin, et usque ad flumen Oddere, recte in locum qui dicitur alemure, et ab ipsa alemura usque in terram milze, et a fine milze recte intra Oddere, et exinde ducente juxta flumen Oddera usque in praedictam Civitatem Schinesgne.« Post charticios istos tomos bibliothecae, ad pontificum regesta se vertit Honorii I, Gregorii II, Zachariae, Alexandri II et Gregorii VII. Ac trium quidem priorum nonnisi [Col. 0455D] locationes massarum ac fundorum recenset. Alexandri autem II et Gregorii VII census regum ac principum Angliae, Galliae, Hispaniae, Saxoniae, Hungariae, Russiae, Dalmatiae et Croatiae numerat. Deinde prosequitur cum diplomatibus, chartis, juramentis aliisque antiquis monumentis, quae claudit cum excerpto ex historia ecclesiastica, quod mox sequetur. Ut autem paucis multa complectar, quae Cencius anno 1192 se collegisse ait, ante annos minimum octo aut decem Albinus collegerat, et decimum in librum sui codicis retulerat, in cujus calce post Notitiam provinciarum, de qua diximus, librum Censuum qui tunc existebant, et nunc primum in lucem editur, collocavit.

X. Quae cum ita sint, nemo, arbitror, assiduos labores Albini, qui vetustis licet monumentis colligendis assuetus, plures tamen annos in iis quae ad sanctam sedem pertinent recensendis insumpsit, Cencio adjudicabit, qui fortasse aliquid ad summum [Col. 0456A] adjecerit labori alieno. Fortasse, inquam; si enim genuinus liber Censuum, de quo ipsemet praefatur, existeret, ab Albiniano parum aut nullatenus discreparet. Qui autem Muratorii opera ante annos aliquot prodiit (Ant. Ital. tom. V, p. 851) scriptus videtur post annos circiter centum ab editione Cencii: Honorius enim quartus ibi occurrens, ad Petri cathedram non ascendit ante annum 1285. Cum autem codex omnium facile antiquissimus, quo Panvinius usus fuit (Cod. Vat. 3924) hodie exstans in tabulario Molis Adrianae, privilegium exhibeat (pag. CCCCLXXX) datum a Carolo IV Aug. an. 1368, editum a Lunigio (Cod. It. Dipl. tom. II, p. 791), Muratorianus multo recentior haberi debet, neque ullatenus ascribendus Cencio. Quam rem comprobat discrimen illud ingens eidem cum Albiniano intercedens. Monetarum genus plerumque aliud; maxima in recensione censuum discrepantia; ordo episcopatuum alius; et provinciarum mistura non semel offenditur. Praeterea [Col. 0456B] consuetudo locandi oblationes, quam Muratorius seorsim una cum diplomatibus recensuit, praefert hunc titulum omnino falsum: De proventibus quos dominus papa recipit de Confessione beati Petri, et basilica S. Sanctorum circiter annum 1220. Qui si conferatur cum sequentibus conductoris oblationum oneribus, utcunque ibi miserandum in modum mutatis, iisdem minime respondere deprehendetur. Fortasse locatio ista sanctae sedis dignitatem dedecere visa est. At vel centesimo sexto post anno Joannis XXII litterae vicario Urbis episcopo Viterbiensi (Bull. Vat. tom. I, p. 272) secus docent: »Si, prout tu, frater episcope, nos per tuas litteras consultasti, pro nostrae camerae commodo magis expedire videritis, arrendare, seu ad firmam dare jura omnia, redditus, et proventus ac obventiones altarariatus, seu helemosinariae basilicae principis apostolorum de Urbe, quam quod illa per nos colligi facere, seu levari . . . . Volumus autem, quod de [Col. 0456C] quantitate pecuniae, pro qua arrendatio, seu ad firmam datio fiet hujusmodi an seu quibus personis, pro quanto tempore, ac sub qua etiam cautione illam contigerit fieri, per vestras patentes litteras, vel instrumentum publicum, nos plenarie informetis.« Quamobrem de venerabili antiquitate nil movendum erat: nam si quae a sequentium aetatum moribus abhorrent, deploranda potius erant prisca tempora quam emendanda, quod castitas integritasque historiae vetant fieri.

XI. Ea propter Collectionis priorem illam partem, quam Albinus ex Romano Pontificali CXLVIIII in suum codicem retulit, excerptam videlicet ex tomis chartaceis bibliothecae Lateranensis, eidem asserere non ausim. Characteres quippe antiquioris collectoris in ea insunt, quae aut Gregorio VII superstite, aut continuo post ejus mortem fuisse factam ostendunt. Ea, tam in codice Albiniano quam in edito apud Muratorium, incipit: »Hadrianus papa [Col. 0456D] optinuit a Karolo,« etc.; explicitque: »Item in quodam thomulo Lateran. inter cetera Spicioneus dux Boemie accepit licentiam a papa Nicolao sibi portandi mitram, et promisit se daturum omni anno centum libras argenti de terra sua sub nomine census.« Sed ante hanc supremam partem ex toto septimi Gregorii Regesto allatis pluribus, haec subjiciuntur: »Ex synodo habita in Dalmatia a legatis VII pape Gregorii, scilicet a Zebizone tunc monasterii SS. Bonifacii et Alexii abbate, nunc vero Cesenate episcopo, necnon et a Folcuino Forosimpronii episcopo. Quae synodus habetur in archivo sacri palatii Lateranensis.« Quae etiam exstant modico cum discrimine apud Baronium (1076, n. 66). Igitur Lateranensis bibliothecae foruli excutiebantur post annum 1083. Non enim ante eum annum Gebizo Dalmatina legatione functus, episcopalem dignitatem a Gregorio eodem obtinuit. Albinus autem non auctor, sed exscriptor purae putae hujus primae collectionis haberi debet. De caeteris quamplurimis [Col. 0457A] monumentis quae sequuntur, non est expeditum judicium ferre, num plura ab aliis collecta invenerit, an singula ipse collegerit. Istud pro certo affirmari potest, quod antequam Cencius Camerarius ederet suum Librum Censuum, antiquis tot monumentis refertum, haec jam, paucissimis exceptis, ab Albino collecta fuerant.

XII. Eugenii etiam III (non I, ut perperam legitur in praefatione Cencii; nam sancti Eugenii aevo qua vicarii, qua successoris sancti martyris Martini I non conveniunt, quae Cencius narrat), et Adriani IV temporum locationes, chartulae, censusque alii collecti reperiuntur ab Albino in libro XI et ultimo Collectionis suae. Quorum nonnulla invenientur infra, nonnulla parantur prelo, inserenda operi quod propediem editurum me in lucem confido: De praestantia basilicae Vaticanae. Prae aliis Ordo Romanus genuinus apud Albinum proferetur tam de festis diebus quam de coronatione Romani pontificis: [Col. 0457B] qui foede interpolatus in libro Censuum Cencio ascripto, Panvinium prius decepit, postea diplomaticae scientiae facile principem Mabillonium. Quorum uterque minus solerter patrocinatus est falsis tot ritibus in eum Ordinem introductis. Interim Provinciale et Librum Censuum exhibeo ex libro decimo, octo minimum annis ante Cencium conscripto. Quem Cencio eidem non patuisse nemo mihi persuaserit: auctor siquidem non alia de causa vocatus fuerat Romam, nisi ut sanctae sedis utilitatibus navaret operam; cumque ejusdem Cencii aequalis esset, creditu proclivius est in hujus labores illum invasisse, quam caeteras inter collectiones Censuum accuratissimam [Col. 0458A] Albinianam improbasse. Tanti enim non erat Cencius, ut cum Albino eruditione ac diligentia comparari valeat, qui, quanquam de se demisse loquitur, Gratiani tamen opus imperfectum esse sensit, et talia congessit monumenta quae ingenium hebes non designant. Si quando aetas proferet librum genuinum Cencii, tunc planum fiet quam proximo intervallo a veritate distem. Etenim tam editum quam mss. in codd. tributum Cencio collectio alia praecesserat Nicolai Rosellii Tarraconensis ord. Praed., vulgo card. de Aragonia, qui natus anno 1314 obiit supremum diem 1362, ut est in codice praestantissimo, facileque omnium primo, nunc apud eminentissimum Passioneum, brevi cum aliis pluribus codd. in Vat. bibliothecam inferendo. Cui quidem collectioni hic titulus praefigitur: »Praesentem librum ordinavit et scribi fecit reverendissimus in Chr. Pater et Dominus D. Nicolaus card. Aragonie, quem compilavit ex diversis registris, et [Col. 0458B] ex libris camere apostol. et ex aliis etiam libris et cronicis diversis cum magna diligentia et labore.« Unde in posteriores codices libri Censuum non pauca derivata esse conferenti perspectum erit. In utriusque opusculi editione hoc discrimen est servatum, ut scilicet Provinciali, quod maxime necessarium est ad monumentorum quae in hoc volumine continentur illustrationem, variantes lectiones opusculi perquam similis annis aliquot posterioris cum brevibus notis subjiciantur. Censuale autem purum ac simplex, quale est in codice, erudito lectori exhibeatur, ut ipse interpres atque judex esse possit.




[Col. 0457]
PROVINCIALE VETUS SIVE ECCLESIAE UNIVERSAE PROVINCIARUM NOTITIA.



EXCERPTUM DE HISTORIA ECCLESIASTICA.
[Col. 0457C]

Italia dicitur a Italo rege. Hec et Ausonia nuncupatur ab Auxo Ulixis filio. Italia ergo patria, sive regio Romanorum a Cirtio in Eurum extensa, habet ab Africo Tirrenum mare, et a borea Adriaticum sinum. Ab occidente autem obicibus Alpium obruitur. Porro Alpes a Gallico mari super Ligustium sinum exurgentes, primo Narbonensium fines, demum vero Galliam Rethiamque secludunt, donec in sinu Liburnio defingantur. Habet etiam Italia provincias XVIII. Quarum prima Histria nuncupatur. Secunda Liguria a leguminibus vocitatur, quorum ferax esse probatur: in qua est Mediolanum atque Papia. Tertia Rethia prima, cui connectitur Rethia [Col. 0458C] II inter Alpes constituta [a 1Kb] . Quarta Alpes Gothie a Gotio rege dicuntur. Quinta vero provincia Alpes Gotie nuncupatur, in qua Janua civitas sita est [b 1Kb] . Sexta quoque provincia Tuscia nominatur, in qua Roma consistit [c 1Kb] : cui adjungitur Imbria, in qua est Perusium, et Spoletum. Septima autem provincia Campania ab urbe sumit initium, et perstringit usque ad Siler fluvium, habetque opulentissimas urbes Capuam atque Neapolim [d 1Kb] : Bricia provincia a quadam ipsius regina provincie vocatur [e 1Kb] . Octava est Lucania, cui conjungitur Bricia a Sile fluvio usque ad fretum Siculum, superiora Tirreni maris perstringens, in qua Petulanius et Regium posite sunt civitates. Nona vero provincia in Alpibus Apenninis [f 1Kb] sita est. Decima [1 1Kb] [Col. 0459A] autem Emilia nominatur: hec incipit inter Alpes Apenninas, et pergit juxta Padi fluenta versus Ravennam, et his locupletibus urbibus decoratur, Placentia, Parma, Bononia, et Cornelii Foro, quod modo castrum Imolas appellatur. Undecima autem Flaminia vocitatur, et est inter Apenninas Alpes et mare Adriaticum posita: et in ea sita est Ravenna [a 1Kb] [1 1Kb] . Duodecima vero est Picenus habens ab austro Apenninos montes, et ex altera parte Adriaticum mare, et porrigitur usque ad Piscaniam. Apennine autem Alpes per mediam Italiam pergentes, a Punicis, hoc est ab exercitu Annibalis, qui per eas transitum habuit, vocitantur. Tertiadecima quoque provincia Valeria nuncupatur, cui est adnexa Nursia. Hujus etiam pars occidua Etruria nominatur. Quartadecima vero provincia Samnium [2 1Kb] , a Piscaria incipit et inter Campaniam et mare Adriaticum pergit. Hujus caput est Beneventus civitas. Quintadecima autem Apulia est [3 1Kb] , consociata sibi Calabria, habens [Col. 0459B] opulentas urbes Luceriam, Sipontum, Canusium, Brundusium, atque Tarentum. Sextadecima vero Sithilia [4 1Kb] est, que mari Tireno seu Jolico alitur. Septimadecima autem Corsica [5 1Kb] est; et octavadecima Sardinia nuncupatur. Sciendum tamen est, quod. Luguriam, et partem Venetie, et Emiliam atque Flaminiam veteres ystoriographi Galliam Cisalpinam appellavere. Siquidem antiquo tempore Brennus, qui apud urbem regnabat Senonensem, cum trecentis milibus Gallorum ad Italiam venit, et eam usque ad Senogalliam super mare Adriaticum sitam occupavit: et ibi ab invicem separati sunt Galli. Quorum centum milia Delphos adeuntes, Grecorum gladiis perierunt. Alia vero centum milia intra Greciam remanentes, primum Gallogreci a candore corporis, postea vero Galathe idem sunt appellati. Hii ergo sunt, quibus scribit apostolus Paulus. Alia autem centum milia in Ytalia remanserunt; Ticinumque, Mediolanum, Pergamum, et Brixiam construentes, Cisalpine Gallie nomen dederunt. Unde [Col. 0459C] Gallia Transalpina que ultra Alpes habetur, et Gallia Cisalpina que infra Alpes est, vocitatur [b 1Kb] .



INCIPIT NOTITIA.
[Col. 0460A]


I.



IN ITALIA PROVINCIE SUNT NUMERO XVII [6 1Kb] .

Campania in qua est Capua. Tuscia cum Imbria [7 1Kb] . Emilia [8 1Kb] . Flaminia, in qua est Ravenna. Picenum. Liguria, in qua est Mediolanum. Venetia cum ystris [9 1Kb] , in qua est Aquileia. Alpes Cotie [10 1Kb] . Samnium. Apulia [11 1Kb] cum Calabria, in qua est Tarentus [12 1Kb] . Bruttia [13 1Kb] cum Lucania. Retia prima. Retia secunda. Sicilia. Sardinia. Corsica. Alpes Graie [c 1Kb] .



GALLIARUM PROVINCIE SUNT NUMERO XVII [14 1Kb] .

Viennensis. Narbonensis I. Narbonensis II. Aquitania [15 1Kb] I. Aquitania [15* 1Kb] II. Novempopulania [16 1Kb] . Alpes Maritime. Belligica [17 1Kb] I, in qua est Treveris. Belligica [18 1Kb] II in qua est transitus ad Britanniam [19 1Kb] . Germania I, que est [20 1Kb] super Renum. Germania II, ut superius [21 1Kb] . Lugdunensis I, super Rodanum [22 1Kb] . Lugdunensis [Col. 0460B] II, super Oceanum. Lugdunensis III, super Ligerim [23 1Kb] . Senona [24 1Kb] . Maxima Sequanorum. Alpes Maritime [25 1Kb] .



IN AFRICA SUNT PROVINCIE NUMERO VI.

Proconsularis, in qua est Cartago [26 1Kb] . Numidia. Bisanzium [27 1Kb] [d 1Kb] . Tripolis. Mauritania Sitifensis. Mauritania Cesariensis [28 1Kb] .



IN YSPANIA [29 1Kb] SUNT PROVINCIE NUMERO VII.

Tarraconensis. Cartaginensis [30 1Kb] . Betica. Lusitania, in qua est Emerita. Gallitia [31 1Kb] . Insule Baleares. Tringitania [32 1Kb] trans fretum, quod ab Oceano infusum terras intrat inter Calpon. vel Albivinam [e 1Kb] [33 1Kb] .



IN ILLIRICO [34 1Kb] SUNT PROVINCIE NUMERO XIX.

Dalmatia supra mare. Pannonia I, in qua est Firmium [35 1Kb] . Pannonia II. Valeria [36 1Kb] . Prevales. Missia [37 1Kb] superior. Epirus ventus [38 1Kb] . Epirus nomina [39 1Kb] . Pampica Noricus Ripevus supra [40 1Kb] Danubium. Noricus [41 1Kb] mediterranea. Favia [42 1Kb] . Dardania. Hermodontus [43 1Kb] . Datia [Col. 0460C] [44 1Kb] . Scythia [45 1Kb] [f 1Kb] . Creta insula. Achaia. Macedonia. Thessalia.



IN TRACIA [1 1Kb] SUNT PROVINCIE NUMERO VI.
[Col. 0461A]

Tracia [2 1Kb] I. Tracia [3 1Kb] II. Misia inferior. Scithia [4 1Kb] inferior. Europa, in qua est Constantinopolis, que prius Licus dicta [5 1Kb] , sive Bizantium. Rodopa.



IN ASIA SUNT PROVINCIE NUMERO XII.

Asia ipsa, in qua est Ilium, id est Troja. Licia. Gallacia [6 1Kb] . Lidia. Caria. Hellespontus. Pamphilia. Pissidia [7 1Kb] . Frigia [8 1Kb] I. Frigia salutaris. Licaonia. Cyclades [9 1Kb] .



IN ORIENTE SUNT PROVINCIE NUMERO X.

Siria Cilicie in qua est Antiochia. Siria Palestina. Siria Phenice [10 1Kb] . Isauria. Sicilia [11 1Kb] juxta montem Taurum. Cyprum [12 1Kb] . Mesopotamia inter Tigrim [13 1Kb] et Eufratem [14 1Kb] . Eufratesia. Hordroene. Sophanie [15 1Kb] .



IN PONTO SUNT PROVINCIE NUMERO VIII.

Pontus polemaicus. Pontus amasia. Honorida. Bichinia [16 1Kb] . Aflaconia [17 1Kb] . Armoenia [18 1Kb] minor. Armoenia [19 1Kb] [Col. 0461B] major. Cappadocia.



IN EGIPTO [20 1Kb] SUNT PROVINCIE NUMERO VI.

Egiptus [21 1Kb] ipsa, in qua est Alexandria. Angustamnis. Thebaida libia. Steca [22 1Kb] . Libia [23 1Kb] pentapolis. Archadia [24 1Kb] .



IN BRITTANNIA SUNT PROVINCIE NUMERO V.

Brittannia [25 1Kb] I. Brittannia [26 1Kb] II. Flavia. Maxima. Valentiana [27 1Kb] [a 1Kb] .

Fiunt simul provincie CXIII. Regiones XI: Italia. Gallia. Affrica. Yspania. Hilliricus. Tracia. Asia. Oriens. Pontus. Egiptus. Brittannia [b 1Kb] .



II.[Col. 0462A] EN ADSUNT NOMINA CIVITATUM HARUM REGIONUM [c 1Kb] .


Provincia Lugdunensis prima habet civitates num. IV.

Metropolis civitas Lugdunensium. civitas Eduorum. civitas Lingonum. castrogabillonense. castrum Matisconense [28 1Kb] [d 2Kb] .


Provincia Lugdunensium II habet civitates VII.

Metropol. civitas Rotomagensium. civitas Bajocansium. civitas Abrincatum. civitas Ebreicorum. civitas Solarum [e 1Kb] , id est Sajorum. civitas Lixoviarum. civitas Constantia [3 1Kb] .


Provincia Lugdunensium III habet civitates num. IX.

Metrop. civitas Turanorum. civitas Cinnomannorum. civitas Redonum. civitas Andegavorum. civitas Nannetum. civitas Coriosopitum. civitas Ciantium [f 1Kb] , id est Venetum. civitas Ossismorum. civitas Diablintum, que alio nomine aliud, vel ad alia vocatur [Col. 0462B] [29 1Kb] [g 1Kb] .


Provincia Lugdunensis IV habet civitates VIII.

Metropolis civitas Senonum. civitas Carnorum. civitas Autisiodorum. civitas Tricasium. civitas Aurelianorum. civitas Parisiorum. civitas Melchorum. civitas Neumnensium [30 1Kb] [h 1Kb] .


Provincia Belgica I habet civitates IV.

Metropolis civitas Treverorum. civitas Mediomatridorum, id est Metris. civitas Leucorum, id est Tullo. civitas Veredunensium [31 1Kb] .


Provincia Belgica II habet civitates XII.

Metrop. civitas Remorum. civitas Suessionum. civitas [Col. 0463A] Catalaunorum. civitas Veromandorum. civitas Atravatrum. civitas Cameracensium. civitas Turnacensium. civitas Silvanettium. civitas Bellovacorum. civitas Aribanensium. civitas Morinum, id est Ponticum [a 1Kb] . civitas Bononensium [1 1Kb] .


Provincia Germania prima habet civitates numero . . .

Metropolis Maguntine suffraganei sunt Pragensis. Moraviensis. Babembergensis. Ehistetensis. Augustensis. Herbipolensis. Constantiensis. Curiensis. Argentinensis. Spirensis. Warmatiensis. Verdensis. Hildemeensis. Halbestatensis. et Paldeburnensis [2 1Kb] .


Provincia Germania II civitates habet num. II.

Metropolis Colonie suffraganei sunt Leodiensis. Trajectensis. Monasteriensis. Misinensis. Osembrugensis [3 1Kb] [b 1Kb] .


Provincia Maxima Sequanorum habet civitates num. X.

Metropoli Bisuntine subest civitas Equestrium, id est Nevidunus. civitas Elvetiorum, id est Aventium. [Col. 0463B] civitas Nevidunum. civitas Basiliensium, id est Basilia. Castrum Vindosnense. castrum Obrodunense. castrum Argentariense. castrum Rauracense. Portus Abucina [4 1Kb] .


Provincia Alpium Graiarum, et Peninar. habet civit. num. II.

Metropoli Tarentasie subest civitas Vallensium, id est Octodorus [c 1Kb] . Expliciunt nomina civitatum regionum [5 1Kb] [d 1Kb] .


[Col. 0464A] Provincia Viennensis habet civitates XIV.

Metropolis civitas Viennensium. civitas Gennavensium. civitas Gtiapolitana. civitas Albensium nunc Vivarium [e 1Kb] . civitas Detensium. civitas Valentianorum. civitas Tricastinorum. civitas Vasionensium. civitas Aurasicorum. civitas Cabellicorum. civitas Avennicorum [f 1Kb] . civitas Arelatensium. civitas Capentoratensium, nunc Vinclausca [g 1Kb] . civitas Massiliensium [6 1Kb] .


Provincia Aquitanica I habet civitates num. VIII.

Metropolis civitas Bituricum. civitas Arvennorum. civitas Rotenorum. civitas Albigensium. civitas Cadorcorum. civitas Lemovicum. civitas Gabalum. civitas Vallanorum [7 1Kb] .


Provincia Aquitanica II habet civit. num. VI.

Metropolis civitas Burdegalensium. civitas Agennensium. civitas Egolismensium. civitas Santonum. [Col. 0464B] civitas Pictavorum. civitas Petrogoriorum [8 1Kb] .


Provincia Novempopulana habet civitates XII.

Metropolis civitas Ausciorum [h 1Kb] . civitas Aquensium. civitas Lactoratium. civitas Convenarum. civitas Consuranorum. civitas Boatium, que est Bovis. civitas Berannensium, id est Benamu [i 1Kb] . civitas Aturensium. civitas Vesatica. civitas Tussa, id est castrum Bigorra [j 1Kb] . civitas Elloronensium. civitas Basaticum [9 1Kb] .


[Col. 0465A] Provincia Narbonensium I habet civitates num. VIII.

Metropolis civitas Narbonensium. civitas Tolosatium, id est Tolosa. civitas Beternensium. civitas Agathensium. civitas Neumasensium. civitas Magalonensium [a 1Kb] . civitas Lutevensium, id est Loteva castrum. castrum Utiense, id est Astituecense [1 1Kb] [b 1Kb] .


Provincia Narbonensium II habet civit. num. VII.

Metropolis civitas Aquensium. civitas Aptensium. civitas Regensium, id est Relus. civitas Forojulensis. civitas Vappensensium. civitas Sejesteriorum. civitas Antipolitana [2 1Kb] .


Provincia Alpium maritimarum habet civit. num. VIII.

Metrop. civitas Ebrodonnensium. civitas Diniensium, idest Dina. civitas Rigomagensium. civitas Solmensium. civitas Saniciensium, id est Senasio [c 1Kb] . civitas Glannatena. civitas Celemensium. civitas Vinsiciensium, id est Ventio [3 1Kb] .



III.



CIVITATES UNGARIE NUMERO XII.
[Col. 0465B]

Metropolis civitas Strigoniensium. civitas Agriensium. civitas Nitriensium. civitas Watiensium. civitas Jeurtensium. civitas Bespennensium. civitas [Col. 0466A] Quinque Ecclesiarum. civitas Guaradiensium. civitas Morisennensium [4 1Kb] .

Metropolis civitas Colociensium. civitas Ultrasilvannensium. civitas Zagabriensium [5 1Kb] [d 1Kb] .



CIVITATES DALMATIE ET CROATIE SUNT NUM. XX.

Metropolis civitas Salona. civitas Jadera. civitas Scandona. civitas Tragurium. civitas Belgradum. civitas Arbum. civitas Absara. civitas Vecla. civitas Sissia. civitas Ragusium. civitas Catara. civitas Stagnum. civitas Mucrona. civitas Bosna. civitas Dulcimium. civitas Suacium. civitas Antibarum. civitas Delmenia. civitas Nona [6 1Kb] [e 1Kb] .



IV.



IN HYSPANIA.

Metropolis civitas Toletum [f 2Kb] . civitas Metesa. civitas Accis. civitas Asti. civitas Urci. civitas Dongasti. [Col. 0466B] civitas Ilici. civitas Satiba. civitas Denia. civitas Valentia. civitas Secobrica [g 2Kb] . civitas Arcabica. civitas Compluto, id est Calatrava [h 1Kb] . civitas Seconcia. civitas Osma. civitas Secobia. civitas Palentia. Hee civitates sunt suffraganee Toletane sedis numero X et VIII [6 1Kb] .

[Col. 0467A] Metropolis civitas Hispalis. civitas Ytalia. civitas Asidona. civitas Erepla. civitas Malaca. civitas Eliberru, id est Granata. civitas Astuci. civitas Cordoba. civitas Egrabo. civitas Tuci. Hee civitates sunt suffraganee Hispalensis sedis, numero X [a 1Kb] .

Metropolis civitas Emerita. civitas Pace. civitas Olisbona. civitas Exonoba. civitas Caliambria. civitas Salamantica. civitas Elbora. civitas Albia. civitas Cauria. Hee sedes sunt suffraganee Emeritensis Metropolis numero VIIII [1 1Kb] .

Metropolis civitas Bracara. civitas Dumio. civitas Portugalen. civitas Colimbria. civitas Viseum. civitas Egitania. civitas Lamecu. civitas Tude. civitas Auriensis. civitas Luco. civitas Britonia. civitas Astorica. civitas Yria. Hee civitates sunt suffraganee Bracaren. Metr. num. XIII [2 1Kb] [b 2Kb] .

Metropolis civitas Tarracona. civitas Barcinona. civitas Exauria. civitas Gerunda. civitas Enpurias. civitas Ausona. civitas Auriello. civitas Hierita. civitas Hictosa. civitas Tortosa. civitas Cesaraugusta. civitas [Col. 0467B] Oseti. civitas Pampilona. civitas Tirasona. civitas [Col. 0468A] Calaorra. civitas Senona [c 1Kb] . civitas Anca. Hee civit. sunt suffag. Tarrac. M. num. XVII [3 1Kb] .

Metropolis civitas Arelatum. civitas Massilia. civitas Tolonum. civitas Cabisillonum. civitas Vasonum. civitas Carpnttum. civitas Avinio. civitas Aurasica. civitas S. Pauli, et sunt num. VIII [4 1Kb] [d 1Kb] .



V.



IN POLONIA.

Metropolis Kenesen. habet in Polonia VIII. suffraganeas. Uredicilaten. Lubicen. Dachenacen. Liginicens. Butivicen. et Donicens. [5 1Kb] [e 2Kb] .



IN ALEMANNIA.

Metropolis Brema suffraganeos habet [6 1Kb] Barduicen. Solesiucen. [7 1Kb] Raskeburgen. [8 1Kb] Michiliburgen. [9 1Kb] Lubichen.

Metropolis Madeburgen. suffraganei sunt [10 1Kb] Halvebergen. [11 1Kb] Brandeburgen. Misens. Merseburgen. et Cicens. [12 1Kb] .

Metrop. Salzburgen. suffraganei sunt [13 1Kb] Patavien. [Col. 0468B] Ratisponen. Frixiens. Gurgen. [14 1Kb] et Brixinen. [f 2Kb] .



IN REGNO ANGLIE [1 1Kb] .
[Col. 0469A]

Metropolis civitas Cantuaria has habet civitates sub se [2 1Kb] . Lundoniam. Rohecestriam. Cicestriam. Cestriam. Excestriam. Guintoniam. Salesberiam. Herefordiam. Guilicestriam. Bahadam. Nicholam. Norguicium. Helyam. Ingualia vero Menevia. Pangoria. Landaph. et S. Asaph. Sunt autem num. XVIII.

Metropolis civitas Emboracus, habet sub se Dunelmum. [3 1Kb] .



IN SCOTIA [4 1Kb] .

Scotia hos episcopos habet: episcopum S. Andree. episc. Glaseuensem, episc. Candide case. episc. Duncheldensem. episc. Dumblainensem. episc. Brechinensem. episc. Aberdonensem. episc. Murtuensem. episc. Resinarhinensem. episc. Catanensem. episc. de Arregaithel. Sunt autem num. XI [5 1Kb] .



IN REGNO NORWESIE [6 1Kb] .

Metropolis Trundum hos episcopos suffraganeos [Col. 0469B] habet. Bergensem. Strangensem. Hamarchopensem. Halsflonensem. Habet quoque in regione Granellandia episc. Horchadensem. et in insula Islandia episc. Phare. Sunt igitur num. VII [7 1Kb] .



IN REGNO DANIE [8 1Kb] .

Metropolis Lundis hos episcopos suffraganeos habet sub se. Roscheldensem. Othenesiensem. Slevicensem. Ripensem. Wibergensem. Arusiensem, Burgalanensem. Sunt igitur num. VIII [9 1Kb] .



IN REGNO SUETIE [10 1Kb] .

Metropolitanus Ubsalensis hos episcopos suffraganeos habet sub se. Arusiensem. Straganensem. Lingacopensem. Scarensem. Sunt igitur num. V [11 1Kb] [a 1Kb] .



IN YBERNIA SUNT PROVINCIE QUATUOR [12 1Kb] .

[Col. 0469C] Tempore Dni Eug. pp. III, facta est divisio totius [Col. 0470A] Ybernie in quatuor metropoles per Johannem paparum prbrum card. tt. S. Laur. in Damaso apostolice sedis legatum hoc modo [13 1Kb] .

Metropolitanus Armachie primas totius Ybernie hos habet suffraganeos sub se: episcopum Connerinensem. episc. Dedundalehglas. episc. Lugundunensem. episc. Cluaniraird. episc. de Conannas. episc. de Ardachad. episc. de Rathboth. episc. de Rathlurig. episcopum de Damliagg. episc. de Darrih [14 1Kb] .

Metropolitanus Dublinensis hos habet suffraganeos sub se. episcopum de Clendalacha. episc. de Ferna. episc. de Cainnig. episc. de Lethglenn. episc. de Celldara [15 1Kb] .

Metrop. Cassellennensis habet hos suffraganeos sub se: epm de Celdalva. epm de Luninech. epum de insula Gathu. epm de Celliunabrach. epm de Ymlech. epm de Roscreen. epm de Watifordia. epm. de Lismoi. epm de Cluanuama. epm de Corchaja. epm de Rosailithir. epm de Ardfert. Due autem ecclesie [Col. 0470B] sunt sub eodem archiepiscopo, que dicunt se debere habere episcopos, quarum nomina sunt hec: Ardinoi et Mungarath [16 1Kb] [b 1Kb] .

Metropolitanus Tuamensis hos episcopos suffraganeos habet sub se. epm de Mageo. epm de Cellalaid. epm de Rosconmon. epm de Culvanfert. epm de Achad. epum de Conarri. epm de Celmunduach [17 1Kb] .



VI.



IN DALMATIA SUPRA MARE [c 1Kb]

Metropolis Aquileia XI habet [18 1Kb] suffraganeos. Epm Veronensem. Paduanum. Vicentinum. Cumanum. Mantuanum. Tervisinum. Tridentinum. Concorden [19 1Kb] . Senecensem [20 1Kb] . Filtrensem [21 1Kb] . et Belunensem [22 1Kb] .



IN YSTRIA SUPRA MARE [a 1Kb] .
[Col. 0471A]

Metrop. Gradus habet [1 1Kb] suffraganeos. Polanum [2 1Kb] . Parentinum. Triestinum. Comaclensem [b 1Kb] . epm de Capite Ystrie [3 1Kb] . Maranensem [4 1Kb] . epm [5 1Kb] Civitatis Nove. Castellanum. Torsellanum [6 1Kb] . Aquilensem [7 1Kb] . Caprulensem et [8 1Kb] Closensem [9 1Kb] .

Metropolis Jadera suffraganeos habet hos episcopos, videlicet [10 1Kb] Signensem. Ausarensem, Veglensem. Arbensem. Nonensem.

Metropolis Spalatus [c 2Kb] habet [11 1Kb] suffraganeos Tranguriensem [12 1Kb] . et [13 1Kb] Signinum [14 1Kb] .



IN SCLAVONIA.

Metropolis civitas Ragusia hos habet episcopos [15 1Kb] suffraganeos: Stagnensem. Bossenensem. Tribuniensem. Catarinensem [16 1Kb] . Rose. Biduanensem. Antivarensem. Dulchinensem. Suacinensem. Drivastensem. Polatensem. Scodrinensem [17 1Kb] . Arbanensem.



IN PROVINCIA FLAMINEA [18 1Kb] .

Metropolis Ravenna [d 2Kb] suffraganeos habet XV [19 1Kb] . [Col. 0471B] Placentinum [20 1Kb] . Parmensem. Reginum. Forolivium [21 1Kb] . Adrian. Populien. [22 1Kb] Ferrarien. [23 1Kb] . Mutinensem. Bononiensem. Faventinum. Imolensem. Cesenaten. [24 1Kb] . Cerviensem. Comaclensem. et [25 1Kb] Sarcinensem [e 1Kb] .



IN LIGURIA [26 1Kb] .
[Col. 0472A]

Metropolis Mediolanum suffragan. habet XV [27 1Kb] . Cremonensem. Brix Bergamen. Lauden. Novarien. Vercellensem. Hasten. Taurinen. Terdonen. Aquen. Alben. Saonen. Albing. [28 1Kb] Vigintimil. Yporiensem [29 1Kb] .



IN ALPIBUS GOTIE.

Metropolis Janua habet [30 1Kb] suffraganeos Bobiensem [f 1Kb] . Apruniac. [31 1Kb] In Corsica [32 1Kb] Maranen.



IN TUSCIA.

Metropolis Pisa suffraganeos habet [33 1Kb] Massanum. In Corsica [34 1Kb] . Aneensem. Aleriensem [35 1Kb] .



IN SARDINIA.

Metrop. Calar. suffraganeos habet [36 1Kb] Sulcitanum. Dolien. et Suellitanum [37 1Kb] .

Metropolis Turris suffraganeos habet [38 1Kb] Sorren. Plavacen. Ampurien. Cisarcen. [39 1Kb] . Castren. Ozanen. et Bosen. [40 1Kb] .

[Col. 0472B] Metrop. Arvoree habet suffraganeos Usellen. epum S. Juste. episcopum de Terra alba.

In Galluri sunt duo episcopi nullius metropolis: Civitatensis, et Gaitellinensis [41 1Kb] .



IN CAMPANIA [1 1Kb] .
[Col. 0473A]

Metrop. Surrentum [2 1Kb] hos habet suffraganeos epos [3 1Kb] : Lobrensem. Equesen. et epm. de Castello maris [4 1Kb] .

Metrop. Capua [5 1Kb] hos habet suffraganeos epos: Aquinatem. Tranen. [6 1Kb] . Calvensem. Calimulen. Casertanum. Sessanum [7 1Kb] . Yserniensem.

Metrop. Neap. habet suffraganeos epos: Asisanum [8 1Kb] . Nolanum. Putolanum. Cumanum. et Ysclanum [9 1Kb] .

Metropolis Amalphia [10 1Kb] hos habet suffraganeos. episcopos. Capritanum. Scalen. Reginum [11 1Kb] . Litteren. [12 1Kb] .

Metrop. Salernum [13 1Kb] hos habet suffrag. episcopos: Capacensem [14 1Kb] . Poliscastren. Nusquitan. Sarnitan. Marsican. Acernen. [15 1Kb] .



IN SAMNIO.

Metrop. Beneventum [16 1Kb] hos habet suffraganeos episcopos: Telesinum. S. Agathe. Alifien. [17 1Kb] Montis [Col. 0473B] Maran. Montis Corvin. Avellin. Vicanum. Frequentin. [18 1Kb] Arianen. Bibinen. [19 1Kb] Asculen. Licerinum [20 1Kb] . Tortibulen. Draconar. Wlturar. Alarin. Civitaten. Termulen. Toccien. [21 1Kb] Trivinen. [22 1Kb] Bivinen. Guardien. [23 1Kb] Morcon. [24 1Kb] et Musanen.



IN APULIA.

Metropolis Consa [25 1Kb] hos habet suffraganeos epos. epm [26 1Kb] Moranensem. Satrianensem. Montisviriden. [27 1Kb] Laquedonen. S. Angeli de Lombardis. et Bisaccien. [28 1Kb] .

Metropolis Agerentia [29 1Kb] hos habet suffraganeos epos. Potentinum. Tricaricen. Venusinum. Gravinen. [30 1Kb] Anglonen.

Metrop. Tranum [31 1Kb] hos habet suffr. epos. Vigilien. et Andrensem.

[Col. 0473C] Metrop. Tarentum [32 1Kb] hos habet sub se [33 1Kb] : Mutulen. et Castellanen. [34 1Kb] epos.

Metrop. Sipontus [35 1Kb] hos habet suffr. epos: Vestanum [36 1Kb] .

Metrop. Barum [37 1Kb] . hos habet suffr. epos. Botontinum [38 1Kb] . Melfettanum [39 1Kb] . Juvenacien. Rubestinum [40 1Kb] . Salpensem. Cannen Menervinen. Bitettinum [41 1Kb] . Conversanum. [Col. 0474A] Polignenen. [42 1Kb] Caterinen. Lavellinum.

Metropolis Brundusium hos habet suffraganeos episcopos: Astunensem [43 1Kb] .

Metropolis Ydrontum habet episcopum [44 1Kb] Castren. Gallipolitanum [45 1Kb] . Licien. Ugentinum [46 1Kb] . et Leucen.

Metropolis Regium [47 1Kb] hos habet suffraganeos episcopos. Cassanen. Neocastren. [48 1Kb] Catacensem. Crotoniensem [49 1Kb] . Tropiensem. Opiensem [50 1Kb] . Bovensem. Geratinum [51 1Kb] .

Metropolis Cosentia hos habet suffraganeos episcopos. Marturan. [52 1Kb]

Metropolis Rossanum nullum suffragan. epum habet [53 1Kb] .

Metropolis sancte Severine [54 1Kb] hos habet suffraganeos episcopos. Hembriacensem [55 1Kb] . Stromensem [56 1Kb] . Genecocastren [57 1Kb] . Cotroniensem Gerentinum [58 1Kb] .



IN SICILIA.

Metropolis Panormum hos habet suffraganeos episcopos, quos Adrianus papa IV ei concessit: Agrigentinum, [Col. 0474B] Mazarensem. et Milevitanum [59 1Kb] .

Metropolis Messana [60 1Kb] hos habet suffraganeos episcopos: Pactensem [61 1Kb] . Cephaludensem [62 1Kb] .

Metropolis Montis Regalis hos habet suffraganeos episcopos. Catheniensem, quem ei concessit Lucius papa III et Siracusanum, quem ei concessit Clemens papa III [63 1Kb] .


Omnes isti subscripti episcopi ad consecrationem Romani pontificis specialiter pertinent [64 1Kb] .

Albanensis. Hostiensis. Portuensis. Sancte Rufine [65 1Kb] . Tusculanus. Sabinensis. Prenestinus. (Hi sunt collaterales et consecratores Romani pontificis [66 1Kb] .)

In Tuscia. Nepesinus. Sutrinus. Civitatensis. Ortanus [67 1Kb] . Amelinus. Narniensis [68 1Kb] . Tuscanensis [69 1Kb] Balneoregensis. Urbevetanus. Clusinus. Soanensis [70 1Kb] . Castrensis. Crossetanus. Massanus. Vulterranus. [Col. 0474C] Senensis [71 1Kb] . Aretinus. Fesulanus. Florentinus. Pistoriensis. Lucanus. Lunensis [72 1Kb] .

In Ymbria [73 1Kb] . Tudertinus. Camerinus [74 1Kb] . Fulginas. Nucerinus [75 1Kb] . Spoletinus [76 1Kb] . Perusinus [77 1Kb] .

In Marchia [a 1Kb] . Ariminensis [78 1Kb] . Pesulanus [79 1Kb] . Fanensis. Senogalliensis. Anconitanus. Asculensis [80 1Kb] . Firmanus. Humanensis [81 1Kb] . Esulanus [82 1Kb] . Asciscinas [83 1Kb] . Oximensis [Col. 0475A] [1 1Kb] . Forumsinfron. Filtrensis [2 1Kb] . Urbinensis. Egubinus [3 1Kb] . Callensis.

In Marsia. Reatinus [4 1Kb] . Furconensis [5 1Kb] . Valvensis. Teatinus. Pinnensis. Marsicanus.

In Campania. Tiburtinus. Anagninus. Signinus. Terracinensis. Fundanus. Gajetanus. Ferentinas. Verulanus. Alatrinus. Soranus. Rivellensis [6 1Kb] .

In Calabria. Bisignanensis [7 1Kb] . Epus S. Marci [8 1Kb] . Squillacensis [9 1Kb] . Miletensis.

In Apulia. Trojanus. Melfiensis. Monopolitanus. Rapollensis [10 1Kb] .

In Dalmatia. Arbanensis [11 1Kb] .

In Sardinia. Gaitellensis. Civitatensis [12 1Kb] .

In Corsica. Maranensis [13 1Kb] .

In Lombardia. Papiensis. Bobiensis [14 1Kb] . Placentinus. Ferrariensis [15 1Kb] .

In Burgundia. Anitiensis [16 1Kb] .

In Hyspania. Burgensis [17 1Kb] . Legionensis. Ovetensis [18 1Kb] .

In Scotia. Epus S. Andree. Glascuensis. Epus Candide Case. Dulcheloensis. Dumbloinensis. Brechinensis. [Col. 0475B] Arbedonensis. Resinarchinensis. Catanensis. Epus de Arrigaitel.



VII.

ANTIOCHENUS PATRIARCHATUS habet sub se hos metropolitanos, [Col. 0476A] et episcopos suffraganeos.

Archiepiscopum Tharsensem. Mamistenum [19 1Kb] . Tulupensem [20 1Kb] . Edessanum [21 1Kb] .

Episcopum Laodicensem. Gabulensem. Valenensem [22 1Kb] . Anteradensem. Tripolitanum. Bibliensem.

Mimastrensis metropolis hos habet episcopos suffraganeos. . . . . . . . . . . . . .

JEROSOLIMITANUS PATRIARCHATUS habet sub se hos epos suffraganeos, et metropoles inferius annotatas. epum Bethleem. episcopum S. Georgii. episcopum Ascalone [23 1Kb] .

Metropolis Tyrus habet sub se hos suffraganeos episcopos: Aconensem. Sidoniensem. Berutensem [24 1Kb] .

Cesarea metropolis habet sub se hos epos: Sebastensem [25 1Kb] .

Nazarea [26 1Kb] metropolis habet sub se Tiberiadensem [27 1Kb] epum.

CONSTANTINOPOLITANUS PATRIARCHA habet sub se Cretensem archiepiscopum, qui habet sub se LX episcopos. Medonensem quoque habentem sub se . . . episcopos. [Col. 0476B] Eracliensem habentem sub se . . . episcopos. Isti tres metropolitani dicuntur habere suffraganeos episcopos septingentos. Preterea idem patriarcha sub se dicitur habere apostolicos catholicos.




[Col. 0475]
LIBER CENSUUM GENUINUS. DE REDDITIBUS OMNIUM PROVINCIARUM ET ECCLESIARUM QUI DEBENTUR ROMANAE ECCLESIAE.



PRIMO DE CIVITATE FERRARIE.
[Col. 0475C]

Romana Ecclesia debet habere censum de civitate Ferraria sol. L. Luccen in unoquoque anno. Medietatem tributi ripe, et districtum de mercato annuatim. Et totam arimanniam de plebe cornacervina. Et totam arimanniam masse fuscalie. Et totum publicum ejusdem. Et totam arimanniam de gabbiana. Et totam arimanniam de lungula. Et totam arimanniam de septepullesino. Et totam curiam sive districtum de massa. Et totum districtum sive proprietatem de ciniscelli, et de cavalto. Et totam arimanniam, et totum publicum de sadriano. Et totam arimanniam, et totum publicum de trecenta. Et totam arimanniam de banniolo, et totum publicum. Et totam arimanniam de villa nova, et totum publicum. Et totam arimanniam de maneggio, et totum publicum. Et totam arimanniam de sancto Martino, et totum publicum. Et totam arimanniam de lucarano, et totum publicum. Et totam arimanniam de sancta [Col. 0475D] Maria, et totum publicum. Et totam arimanniam, et publicum de villa comede. Et totum publicum de gognano. Et totum publicum de villa marthana. Et totam arimanniam de arcuada, et totum publicum. Et totum publicum de bonisciago. Et totum publicum de agnano. Et totam arimanniam de pontiado, et publicum. Et totam arimanniam de filthatico, et publicum. Et totam arimanniam de runci, et publicum. Et totam arimanniam de cirpilliatica. Et totam arimanniam de bratica. Et totam salariam. Et totum ficarolum. Et tres partes de ripatico, et partes tres portus de rupta ficaroli. Et totam arimanniam [Col. 0476C] de trenta. Et totam arimanniam de leone. Et totam arimanniam de gello. Et totam arimanniam de fabriciano. Et totam arimanniam de sancto Donato. Et totam arimanniam de flesso, et de ficarolo, et toto comitatu ejus. Baliam et districtum de omnibus criminibus. Et omni anno bis, scilicet in madio, et in sancto Martino generale placitamentum.

Item Ecclesia de ficarolo IIII sol. luc. pro villa salaria. Ecclesia S. Gregorii I morab.



HEC DEBENT DNO PAPE ILLI QUI EMUNT CONFESSIONEM BEATI PETRI.

Hec sunt que dominus papa recepturus est ab illis qui emunt Confessionem beati Petri, secundum tenorem preteritorum ementium. In primis in camera singulis diebus III libr. cere, et per singulos menses I aquariciam olei, et I libr. de olibano. In pascha XX libr. de cera, super hoc quod debet habere in camera. In facula pro sabbato sancto X libr. de cera, et decem libr. pro agnus, et de balsamo III [Col. 0476D] dn. ad pondus laterani, et III ad sanctum Petrum. V libr. de cera ad sanctum Petrum pro facula baptismali. Ampullas XII, VI majores, et VI minores. Fanones VI. In festo sancte Marie XX libras pro rosta Salvatoris Domini. In nativitate Domini XX libr. cere in camera super illas III libr. que dantur singulis diebus, et duas libr. de olibano. In purificatione sancte Marie X libr. et IIII dn. pro jungis. In annuntiatione similiter. In nativitate X libr. de cera, et IIII dn. pro jungis. Acolitis in dominica palmarum XII denarios pro palmis ex consuetudine. In majori ebdomada episcopus sancte Rufine jus quod consuevit [Col. 0477A] habere, videlicet arcam et altare, ex quo pulsatur ad matutinas, usquedum finitur officium; et ex quo pulsatur ad missam usque ad finem misse, salvo jure cantorum, quod habent in altari cum episcopo. In die Jovis sancti ex quo pulsatur ad officium matutinale, et ad missam usque ad finem officiorum, similiter. In die sancto Veneris, similiter. In sabbato sancto ex quo pulsatur ad officium matutinale et ex quo pulsatur ad officium baptismale nocte et die tota usque ad finem misse majoris in Pasca habeat jus suum. Quando dn. papa non est in urbe, hostiariis dantur XII dn. pap. per singulas ebdomadas, et in dominica de palmis II sol. et in singulis festivitatibus sancte Marie unam cere, decinam pro faciendis cereis. Sancto Laur. de palatio datur per unumquemque mensem I aquaricia olei, et I libr. de cera, et dimidium de olibano. Quando dns. papa pergit ad sanctum Petrum in stationibus XX sol. dns. papa habet, et duas aquaricias de potione. Et capellani [Col. 0477B] cum sociis suis medietatem altaris ex quo tubalia extenditur super altare. Cardinales V sol. papien. in statione habent. Cantores quando cantant responsorium in ammone XVIII dns. pp. In Pascha de mad. duas aquaricias de potione dns. papa habet ad Lateranum. A festo sancti Gregorii usque ad Pentecosten unoquoque die XII dns. pp. dantur dno. pape. In letaniis majoribus XXVII libr. lucc. pro prbrio crucium episcoporum cardinalium, et lectis et lobio. Ad luminaria ante altare beati Petri XIII candele et in corpore XIII die noctuque. In unoquoque capitello una candela accendatur, per totam noctem, donec missa finiatur: In stationibus in magno capitello IIII et in capitello minori cum porticalibus III. In rete XII. In virga XVIII. Ante Veronicam die, noctuque una. In sancto Processu die noctuque I. In sancta Maria de Cancellis in nocte I. In Vaticano in nocte I. In sancta Cruce in nocte I. In sancta Lucia in nocte I. Ante crucifixum in nocte II. In virga III, in rete III. In secunda fer. post Pasca. Ego sum pastor bonus. [Col. 0477C] In Ascensione. In Pentecoste. In festivitate sancti Petri. In dedicatione ipsius Ecclesie. In Epyphania. In Cathedra, et in letania majori debent accendi retia. Et in festo sancti Petri tantum rete magnum ante portas argenti. In resarciendo tecto, et in mutandis fractis trabibus ecclesie beati Petri dantur II dn. unicuique magistrorum, et unicuique manualium, donec compleatur opus. Quando sandalarii capiunt trabes beati Petri, habent inde II sol. dn. pp. et IIII libr. cere in festo . . . Ecclesia sancti Andree II aquaricias de oleo et clerici sancti Petri qui faciunt officium III sol. dn. pap. cardinalis, qui habet custodiam beati Petri IIII dn. pp. unoquoque die. Pro elemosina unaquaque ebdomada extra id quod datur ejectis XII sol. Rotomagen. dum strata currit. Unicuique de comestabilibus II dn. pp. unoquoque die. Sorrentiales prefecti quando suspendunt aliquem V sol. e quando decollant V sol. quando cecant XII pro unoquoque oculo, quando truncant aliquod membrum [Col. 0477D] XII dn. similiter. Sancta Rufina pro elemosina una aquaricia olei, X libr. cere, et dimidium olibani. Sancti quatuor, et sanctus Clemens, et sanctus Pancratius habent elemosinam inde IIII dn. pp. magistris pro cavea, et quatuor funes, quando accendunt rete, exceptis ebdomadalibus cardinalium, et ecclesie beati Laur. in palatio et clericorum beati Petri, et cantorum et dominicalibus diaconorum cardinalium. In stationibus vero unum par facularum ad vesperas II librarum, et ad missam II librarum. Familia quoque dni. pape consuevit habere aliquam benedictionem. Quando dns. papa prolongatur a Roma plusquam una dieta, ei siquidem non datur cera pro camera. Preterea calices, cruces, turibula, et bacilia aurea, sive argentea, camisii, amicti, stole, manipuli, corporalia [Col. 0478A] super calices, et manutergia de alamannia, et pallia super VI libr. affortiatorum, que ad altare offeruntur, dni pape sunt. Altare autem, cum necesse fuerit, tres trabes in navi singulis annis mutabit, et II dn. pap. pro victualibus magistris sancti Petri, cum in ipsa ecclesia operantur, dabit. Bonum etiam prandium dabit canonicis sancti Petri, cum fuerint tota nocte in vigiliis palleorum Romani pontificis, patriarcharum, archiepiscoporum, et quorumdam episcoporum, que quotiens necesse fuerit, parabit prior basilice, et cum diaconis cardinalibus intererit dationi ipsius pallei [a 1Kb] .



REDDITUS IN URBE ROMA.

Monasterium S. Pauli panem pro persona dni pape. Canonici Lateranenses similiter. Ecclesia S. Marci X sol. dn. pap. pro massa, quam papa Celestinus ei concessit. Ecclesia S. Petri XX. sol. lucc. Ecclesia S. Susanne unum scifatum, et unum morab. Illi qui tenent turrim in capite pontis Judeorum IIII [Col. 0478B] dn. pap. Ecclesia S. Egidii cum hospitali sita juxta civitatem Leonianam XL sol. affortiatorum in festo S. Andree. Ecclesia S. Praxedis unum scifatum. Ecclesia S. Abbaciri I morab. Petrus latro II morab. pro castro cere.

    In episcopatu Albanensi. Ecclesia S. Donati de maritimis I morab. Hospitale de Cantaro. I libr. cere.
    In episcopatu Portuensi. Petrus Latro II morab. pro castro cere.
    In Marchia et ducatu Spoletano.
    In Senogalliensi
    In Anconitano.
    In Oximano. Homines montis S. Petri III sol. lucc. Ecclesia S. Petri ejusdem loci II sol.
    In Numan. Ecclesia S. Fabiani de Racanati XII dn.
    In Firman. Hospitale de aqua sancta XII podien. per annum.
    In Asisin.
    In Camerino. Monasterium sancte Marie de Frastra [Col. 0478C] II, lib. cere Monaster. sancte Marie de villa magna I libr. cere pro censu, et I bisant. pro pensione cujusdam terre. Monasterium de Cliente I lib. de cera, et I bisantium pro his que tenet ab eccl. Romana.
    In foro Simpron.
    In Urbinati.
    In Callensi. Ecclesia S. Gerontii XII affort.
    In Esino. Ecclesia S. Marie de silva XII dn. pap.
    In Montifeltrano. Ecclesia S. Anastasii XII dn. argenti.
    In Nucerino.
    In Egubino. Monasterium S. Emiliani III solidos affortiator. Monasterium S. Amb. III sol.
    In Fulginat.
    In Perusino. Ecclesia S. Petri de monte Teuzi III sol. affor. Ecclesia S. Marie posita in monte Feriol. III dn. pap. et I facula pro unoquoque anno.
    In Amelin.
    In Tudertino.
    [Col. 0478D] In Narniensi. Monaster. S. Nicolai unam libr. cere.
    In Esculano.
    In Spoletano. Ecclesia S. Petri juxta ipsam civit. II sol. lucc. castrum quod Moriciola vocatur, ex redditione Gisleri, sicut invenitur in Registro Gregorii pape VII, B. Petri juris est. Et monasterium S. Petri de Bovaria V sol. luccen.
    In Reatino. Monasterium S. Salvatoris.
    In Valvensi. Monasterium de Bominac. I romanatum.
    In Marsicano. Monasterium S. Marie de Appamia III sol. provenien. et I libr. cere.
    In Teatino. Monasterium de Magella I morab. Monasterium S. Stefani I unc. auri.
    In Pinnensi.





IN TUSCIA.
[Col. 0479A]

    In episcopatu Castellane civitatis. Ex ipsa civitate, que antiquitus vocabatur Castrum Felicitatis, XXV sol. affort. Ecclesia S. Salvatoris XII affort.
    In Sutrino. Episcopus ipsius loci unum morab. pro locatione cujusdam casalis.
    In Castellano.
    In Urbevetano.
    In Balneoregensi.
    In Tuscanensi. De civitate Vetralla II marabuttin. Ecclesia S. Johannis de insula juxta Cornetum V sol. Eccl. S. Sintii V sol.
    In Castren. monaster.
    In Clusino. Monasterium S. Salvatoris de Monte Amato II morab.
    In Soanensi.
    In Massano. Plebs de petra. . . . sol. et homines ipsius loci. . . . sol. Monasterium Aque vive II sol.
    In Grossetano. Monasterium S. Prancatii XII affort.
    [Col. 0479B] In Senensi. Ecclesia S. Leonardi II sol. Lucc. Ecclesia S. Trinitatis de Turri II sol. Hospitale silve Rodulende XII dn. Ecclesia S. Mustiole II sol.
    In Aretino. Plebs de peccioli I morab. Ecclesia S. Justi III sol. lucc.
    In Fesulano.
    In Florentino. Hospitale situm in loco qui dicitur ad pontem bonici secus stratum VI paria ferri. Ecclesia S. Laurentii de Cortina II sol. Ecclesia S. Cresci II sol. Ecclesia S. Donnini II sol. Ecclesia S. Petri de Colle II sol. Hospitale S. Petri de Calvariis situm in confinio Fesulani, et Senensis episcopatuum VI dn. Lucc. Ecclesia S. Agnetis sita in podio bonithi I morab.
    In Vulterrano. Ecclesia S. Barthol. de Scalocla XII dn. Comes Panocla IV morab. de tota terra sua. Ecclesia S. Nicolay de Monterio I morab. Ecclesia S. Faustini de valle Else II sol lucc. Monasterium de [Col. 0479C] Serena I mor. Monasterium de Insula II sol. Ecclesia S. Johannis de Colle XII dn.
    In Pistoriensi.
    In Lucano. Ecclesia S. Fridiani juris B. Petri. Cens. ejus unum par guanti de corio. Monasterium Sextense III morab. Ecclesia S. Alexandri sita in Lucana civitate II morab. Ecclesia S. Marie filiorum Corbi III sol. Monasterium S. Petri in Cortina II bisant. Ecclesia S. Salvatoris in Mustolia XII dn. Monasterium S. Pontiani IV mor. Hospitale pontis de popli I libr. cere.
    In Pisano. Monasterium de Verruca II morab. et pro campo S. Petri sito circa buitim VI dn. Ecclesia S. Nicolay de Paratino II sol. Pisanus archiep. IV morab. pro quibusdam beati Petri terris. Monasterium S. Quirici XII dn.
    In Lunensi episcopatu. Monasterium de Ceperano I morab.





IN APULIA.

    [Col. 0479D] In episcopatu Beneventano. Ecclesia S. Marie de Sambuco in ipsa civitate I unc. auri. Eccla S. Marie de monte Drobi I scifatum. Eccla S. Thome in ipsa civitate III Romanat. et III paria de obbatis cum candel.
    In episcop. Sorano. Monaster. sancti Dominici XII dn. pap.
    In episcop. Elesino. Monrium, quod in ipsa civitate situm est, I unc. auri.
    In episcop. Venafrano. Monrium S. Vincentii II morab.
    In archiep. Consano. Monrium S. Marie de Ylice unc. I auri.
    In episcop. Melfien. Monrium Vulturnense I unc. auri. Monasterium S. Angeli de bandi I unc. auri.
    In archiep. Sipontino. Ecclesia S. Leonardi I unc. auri. Monrium S. Joh. in Lama unc. I auri. Eccla S. Thome I libr. olibani. Monrium Pulsan. II bisant.
    [Col. 0480A] In episcop. Trojano. Monrium terre majoris unciam I auri. Monrium S. Marci de fora IV libr. olibani.
    In episcop. Vestano. Monrium de Calena I unc. auri.
    In episcop. Monopolitano. Monrium S. Stephani unc. I auri.
    In episcop. Telesino. Monrium S. Salvatoris unc. I auri.





IN CALABRIA.

    Monasterium de Mileto, quod est sedes episcopalis, I unc. auri.
    In episcop. Rossanen. Ecclesia S. Trinitatis. . . . Monasterium S. Eufemie unc. I auri.
    In episcop. Catenzani. Monrium S. Juliani, unc. I auri.
    In episcop. Teatino. Monrium Magelle I morab.





REDDITUS APULIE, CALABRIE ET MARSIE.

[Col. 0480B] Rex Sicilie debet pro Apulia, Calabria, et Marsia mille scifatos.

    In archiep. Brundusino. Ecclesia S. Marie unc. I auri.
    Ecclesia S. Marie de Nerto unc. I de tar. per annum.
    In episcop. Cassanen. S. Marie Camiliani II scifat.
    In episcop. Scquillac. Monrium de Carra I morab.





IN SICILIA.

Anno XVII pontificatus Alexandri pape III, w. secundus rex Sicilie construxit Monrium beate Marie Montis regalis juxta Panormum, et subjecit illud Romano pontifici sub annua pensione centum Tarenorum.



IN SARDINIA.

Judex Calaritanus II lib. argenti pro censu. Archiep. Calar. VI libr. argenti. Episcop. Dolien. II libr. Episcop. [Col. 0480C] Sulcitanus II lib. Episcop. Barbarie II lib. Ecclesia S. Saturnini. II lib.

Judex arboren. II lib. Archiep. Arboren. VI lib. Episcop. S. Petri de Teralba II lib. Episcop. de Osello II lib. Episcop. S. Justi II lib.

Judex Turritanus II lib. Archiep. Turritanus VI lib. Episcopus de Pragi II lib. Episcop. de Ampuri II lib. Episcop. de Serra II lib. Episcop. de Chisarpo II lib. Episcop. de Castro II lib. Episcop. de Ozano II lib. Episcop. de Bosea II lib. Abbas de Sacharia II lib. Abbas de Plajano II lib. Abbas de Thergo II lib. Prior de Salvenero I lib. Summa horum omnium continetur in LVIIII libris argenti.

In Arborea. Ecclesia S. Thome cum omnibus suis bonis pro censu III bisant. omni anno. Ecclesia S . . . . . quae dicitur Cannia II sol. exigusin. singulis annis.



DE CORSICA.

Corsicam concessit papa Innocentius Janue sub annuo censu unius libre auri. Et exinde privilegium [Col. 0480D] ei fecit.



CENSUS DE NOVO IMPOSITI, DE QUIBUS NESCIO IN QUIBUS EPISCOPATIBUS SUNT POSITI.

Monaster. S. Stephani positum in monte de medio. pro eadem Ecclia omni anno pro censu III sol. provesin. Ecclia S . . . . . . , posita in castro Valentio omni anno pro censu II sol. luc.



IN LOMBARDIA.

    In archiepiscopatu Mediolanen. Monrium S. Agathe VI dn. mediol. Monrium de Sexto XII dn. Monrium de Modoetia XII dn. Monrium de Brugula XII dn. Monrium de Lambrugo XII dn. Monaster. de Partificagia VI dn. Monrium de Subiate VI dn. Monrium de Buginago VI dn. Monrium de Basiliano XII dn. Ecclia S. Johannis de Perminago I sol. Ecclia de Propello . . . . . . . Ecclia de Bibulgo . . . . . . . Monrium S. Nicolai XII affor. Ecclesia S. Trinitatis de ponte guinicelli [Col. 0481A] VI dn. Ecclesia de Bisantio I dn. et I cerev. Ecclia S. Petri de Bifolca VI dn. Hospitale apud S. Blasium VI dn. Homines habitantes in villa que dicitur Morniaco de plebe arzaco XII imperial. singulis annis.
    In episcopatu Placentino. Ecclesia de Misericordia II sol. placen. singulis annis.
    In episcop. Laudensi. Ecclia S. Michahelis XII dn. Ecclia sancti Pauli XII dn. Mnrium S. Michahel XII dn. Mnrium S. Stef . . . . . . . Mnrium S. Andree per manum Abbatis S. Savini I unciam . . . . . . . Monaster. de Dovario XII dn. Ecclia de Ripa alta XII dn. Monaster. de Cerreto IIII dn. mediolan. Ecclia de Cerroto IIII dn. mediol. Ecclia S. Petri de Palude XII mediol. veteres.
    In episcop. Cumano. Hospitale de Blunzone in monte Abrica.
    In episcop. Bergomensi. Ecclia S. Firmi I sol. Ecclia S. Juliani de Subvexio I sol. Ecclia S. Sigismundi [Col. 0481B] de Ripa alta I sol. Monaster. S. Ambrosii de Ripa alta I sol. Monaster. de Donaria I sol. Ecclia S. Fabiani Cellula ipsius I sol. Ecclia S. Marie de Villa suari in colle Thoris I sol. Ecclia S. Ambrosii de Calcu III dn. Ecclesia S. Trinitatis de Virgi. I sol. Ecclia sita in loco qui dicitur Mesina VIIII dn. mediol. monete. Ecclia S. Alexandri . . . . . . Ecclia S. Mathei . . . . . . . Monasterium de Bonate VI dn. Ecclia S. Marie in Turri XII dn. mediol.
    In episcop. Brisiensi. Ecclia S. Petri Cremignano XII dn. mediol. Monaster. de Caramagna I morab. Monaster. Aque nigre I morab. Monrium Montis Clari dimid. unc. auri.
    In Cremonensi episcop. Ecclia S. Agathe I sol. Monasterium S. Stephani de Cornu I sol. Ecclia S. Salvatoris IIII dn. Ecclesia S. Marie de Castaneto VI dn. Monrium S. Johannis juxta Papiam XII dn. veteris monete. Hospitale S. Leonardi de Bangia XII dn. mediol. vet.
    In Novariensi. Ecclia. S. Petri II sol. Ecclesia [Col. 0481C] SS. Philippi et Jacobi de Paliarina II sol. mediol.
    In Vercellensi. Monrium de Bessa I morab. Monrium S. Stephani I morab. Ecclia S. Jacobi II sol. mediol. Ecclia S. Marie sita in eadem civitate I morab. Monrium S. Marie de Astura XII dn. veteris monete.
    In Taurinensi. Monrium de Pinarol. I unc. auri. Ecclesia S. Petri Savilianensi I morab. Ecclia S. Petri ultra flumen Sture cum hospitali ibidem sito I morab. Hospital. de Ponticell. I morab.
    In Albensi. Ecclia de Ferranica I morab. Monrium S. Gaudentii dimid. unc. auri. Monrium S. Martini dimid. unc. auri.
    In Astensi. Monrium de Caramagna I morab.
    In Aquensi. Ecclia S. Crucis de Melagio. I morab.
    In Tardonensi Ecclia de principiano II morab. Habitatores loci, qui dicitur Sala III lib. cere basilice S. Laurentii.
    [Col. 0481D] In Saunensi. Monaster. S. Eugenii I morab. In capite nauli Ecclia. S. Jule IIII dn.
    In Januensi. Monrium S. Andree de Sexto I morab. Ecclesia S. Fidis I lib. piperis. Ecclia. S. Nicolai juxta mare I lib. cere.
    In Albinganensi. Mnrium. S. Martini in insula Gallinaria I morab.
    In Vintimiliensi.
    In Papiensi. Monrium S. Marini I morab. Ecclia S. Marie major. de Laumello I morab.
    In Bobiensi. Monrium S. Columbani IIII bisantios.





EXARCATUS RAVENNE.

    Canonica S. Marie in porticu . . . . . morab. pro Ecclia. S . . . . . . Monaster. S. Johannis Evangeliste I sol. Ecclia S. Petri ad vincula III sol. luc.
    In episcop. Placentino. Eccla. scor. Gervasii, et Protasii I cereum et I dn. Ecclia S. Johannis de viculo dimid. auri unc. Ecclesia de Monte Bello II sol. [Col. 0482A] luc. Ecclia S. Petri de Cerreto IIII dn. Mediol. Hospitale de Verzario I morab.
    In Parmensi. Monrium S. Alexii II morab. Monast. de Berselli I morab. Mnrium S. Genesii I morab. Mnrium S. Siri de Fontanell. II dn. de papia monete veteris.
    In Regino. Plebs de Warstalla III morab. Mnrium Canusinum XX sol. Ecclia de Gonzago I unc. auri.
    In Mutinensi. Mnrium Fraxinon. unc. auri. Monast. Nonant. II morab. Hospitale S. Germiniani juris beati Petri.
    In Bononiensi. Mnrium de Musiliano VI sol. affort. Epus Bononien. lib. II puri argenti. Monrium S. Cesarii III morab.
    In Faventino.
    In episcop. Florent. Ecclia S. Peregrini juxta Saltn. XII imperial.
    In Ymolensi.
    In epatu Foroliviensi.
    [Col. 0482B] In epatu Bobiensi. Mnrium S. Ambr. XII dn. pap. Cella S. Johannis inter ambas partes I bisant. Mnrium S. Marie in Trivo I bisant.
    In epatu Populiensi.
    In epatu Feretrano.
    De massa Arni. Ecclesia S. Justini unc. I auri pro unoquoq. anno. et de Castello arno, a Guid. et sociis XII lucc. pro unoquoq. anno.
    De massa Fiscalia. Cervien. epus de plebe S. Vitalis XII imperial.
    De massa S. Petri. Eccla S. Salvatoris XII luc. pro unoquoq; anno.
    In epatu Ferrariensi. Ecclia de Ficarolo IIII sol. luc. pro villa Salaria. Ecclia S. Georgii I mor. Ecclia major I morab. per annum.
    In episcopatu Ariminensi. De ripatico per manum episcopi I lib. argenti. De plebe S. Paterniani II sol. luc. De ecclia S. Georgii I lib. cere. Ecclia S. Pauli de Monte Scutulo II sol. luc. Ecclia S. Salvatoris II [Col. 0482C] sol. luc. Ecclia S. Gauderiti IIII bisant. Monast. S. Petri XII affort. Monast. S. Ggii XII dn. Hospitale botrie XII dn. Hospitale de dna Emilia positum circa herim II sol. imperial. Ecclia S. Marie in Leura II sol. pro unoquoq. anno.
    In Fanensi. Mnrium S. Laur. in Campo. L. spatulas f. XXV sol. affor.
    In Croniet. Ecclia S. Nicolai de Croniet pro censu I morab. sing. annis, et lib. II piperis.





IN PATRIARCHATU AQUILEJENSI.

    In epatu Vicentino. Capella de insula XX sol. veronensium. Ecclia S. Lucie de Fonte nivis II mor. Ecclia SS. Firmi et Rustici I mor.
    In epatu Feltrensi.
    In epatu Tridentino.
    In epatu Senecen.
    In epatu Paduano. Ecclia S. Marie de pratalia IIII [Col. 0482D] morab. Ecclia sancte Crucis de monte Syon II morab.
    In Mantuano. Ecclia S. Marie de Hyspid. I morab. Monrium S. Johannis II sol. luc. Monasterium S. Benedicti. unc. I auri. Hospitale de Aquadocia XV dn. mediolan. Hospitale juxta Venonam XII mediol.
    In Veronensi. Ecclesia S. Marie in loco Marellensi I bisant. Ecclia S. Nycolai in Arena I lib. cere et I dn. Ecclia S. Marie apud albaredum XII dn. mediol. Ecclia SS. Simonis et Jude I lib. cere.
    In Tarvisino. Monrium S. Eustach. III sol. Hospitale S. Marie I lib. cere, et I incensi. Ecclia S Laur. juxta forum IIII dn. luc. Monasterium S. Eufemie II bisant.
    In Cenetensi Ecclia. Hospital. de Blavi I lib. cere, et I incensi.
    In episcop. Pole. Monrium S. Marie de Canneto II bisant.
    In Comaclensi, Monrium Pompos. III sol. affort.





IN PATRIARCHATU VENETIE GRADENSI.
[Col. 0483A]

    Ecclia S. Marie de Caritate I aureum. Ecclia S. Marie de Alnaria.
    In episcop. Torsellano.
    In Cesenate. Ecclia. S. Crucis XII affort.
    In Pensauriensi.





CENSUS HISPANIE.

    In episcop. Colombriensi. Ecclia S. Crucis juris beati Petri II morab. singulis annis pontifici Romano persolvit.
    In episcop. Portugalen. Canonica, que vocatur Ecclesiola, II morab. Adefonsus Portugalensis dux IIII unc. auri.
    In episcop. Lucen. Monrium de Ursaria I morab. auri.
    In episcop. Legionensi. Monrium S. Facundi juris beati Petri est II sol. Monrium S. Ysidori I morab.
    In episcop. Palentino. Ecclia vallis Oliveti XXV morab.
    [Col. 0483B] In episcop. Toletano. Monrium S. Servandi X morab.
    In episcop. Avilen. Monrium . . . . . . . . . . . . . . . I morab.
    In episcop. Burgen. Monrium Oniense juris beati Petri est. unc. I auri. Monrium S. Dominici juris beati Petri est. V morab. Monrium de Cardinia I morab.
    In episcop. Tirasonensi. Ecclia S. Marie sita in castro Tutele II sol.





REGNUM ARAGONIE.

    Juris beati Petri est D auri mancusios ad cuneum Jacce singulis annis.
    In episcop. Oscensi. Monrium S. Johannis de Pinna juris B. Petri est. unc. I auri. Ecclia montis Aragonis juris beati Petri est. unc. I auri. Ecclesia S. Petri de Lasis IIII morab.





PROVINCIA TERRACONENSIS.

    In episcop. Ilardensi. Monrium S. Victoriani juris [Col. 0483C] beati Petri est. Dimid. unc. auri.
    In episcop. Urgellensi. Monrium. S. Saturnini per spatium octo annorum I lib. argenti. Ecclia Aggerensis IIII morab. Ecclia S. Petri de Devotis tertiam partem fructus allodii in quo sita est. Ecclia. S. Marie Urgellensis I unc. auri. Ecclia gerrensis I unc. argenti.
    In Tudensi episcopatu Ecclia S. Marie de Rehorios II marabutinos. Comes Urgellensis IIII unc. auri. Raymundus Guilielmi de duobus Castris, Saltevola videlicet et Lobariola, IIII unc. auri.
    In episcop. Barchinonensi. Monrium S. Pauli I morabut. Comes Barchinonensis de toto honore suo, et precipue de civitate Terracona, sicut continetur in Registro Urbani pape, singulis septenniis XXV libr. argent.
    In episcop. Gerundensi. Ecclia S. Johannis Rivipolensis III morabot. Monrium. S. Petri bisildunen. V sol. Ecclia S. Marie ejusd. loci II sol. Monrium Arelatense . . . . . . . . . . Monrium S. Marie de Cardin. XII [Col. 0483D] Mergol. monete. Monrium S. Marie de Campo II sol.
    In episcop. Helenensi. Monrium S. Martini de Canicornis juris beati Petri I arulense.





PROVINCIA NARBONENSIS

    In episcop. Narbonen. Monrium Crassense V mor. Monrium S. Amantii II sol. Monrium S. Pontii II sol. Ecclia S. Petri de Arignano I morab. Electen. Monrium I lib. argenti per triennium.
    In episcop. Biterrensi. Ecclia S. Jacobi I mor. Ecclia S. Petri de Mari I morab.
    In episcop. Rutinensi. Ecclia S. Antonii V sol.
    In episcop. Tolosano. Ecclia S. Volusiani in loco qui vocatur Fluxas V sol. pictav. Ecclia S. Saturnini X sol. pictav.
    In episcop. Uticensi. Guillelm. de turre pro eo quod Romana Ecclia habet in mansodi II malach. Dnus ville Acantici II aureos.
    In episcop. Carcasonensi. Monrium Electuense I [Col. 0484A] lib. argenti per triennium. Ecclia Magalonensis I unc. auri Guill. de Monte Pessulano II morab. Comes Merguriensis I unc. auri. Bernard. de Antusia II morab.





PROVINCIA ARELATENSIS.

    In episcop. Arelaten. Monrium. Montis Majoris IIII sol. pro castro autem biduini III lib. turis per quinquen. Monrium S. Gervasii de fossis . . . . . sol.
    In Lodov. Ecclia S. Marie de Corneliano II sol. Ecclia S. Marie de Sarebona II sol.
    In episcop. Albiensi. Monrium S. Bernardi de Castris V sol. mergurien





CENSUS PROVINCIE

    In episcop. Avinionensi. Apud montem Andaonem Monrium S. Andree IIII lib. cere; et pro Ecclia S. Petri de Tathone II lib. cere.
    In episcop. Arausice. Guills. dns ejusdem ville dimid. marc. argenti. Monrium S. Egidii, et psalmod. [Col. 0484B] Montis Majoris. Ananiense. S. Wi. S. Pontii. Crassen. S. Saturnini. S. Johannis Rivipollen. S. Victoris montis Arag. proprii juris beati Petri sunt.
    In episcop. Aquensi. Petrus de Lambisco I morab.
    In episcop. Sixtaricen. Ecclia S. Mart. de Croco I morab.
    In episcop. Aptensi. Ginand. cum fratribus et nepotibus suis III morab.





IN PROVINCIA EBREDUNENSI.

    Ecclia Crossiensis juxta burgum, qui vocatur Malturtel. I morab.
    In episcop. Forojulensi. Ecclia Pinnac. VII sol. mergur. monete veteris. Ecclia bariolen. I morab.
    In episcop. Albinganen. Monrium S. Martini juris beati Petri est, quod est situm in insula Gallinaria, I morab.





PROVINCIA GUASCONIA.

    In episcop. Aquensi. Hospitale delsuath. I bisant. [Col. 0484C] et monaster. de Sorduha V sol.
    In Gasconia. Monaster. Generense II unc. auri. Monrium Condomense V sol. morl.
    In episcop. Vasaten. Monrium Blavii Montis V sol. burdegal. monete.
    In episcop. Aduren. Monaster. S. Severi V sol. pictav. monete.





PROVINCIA BURDEGALEN.

    Monaster. S. Crucis I mor. Monast. S. Macharii V sol. Ecclia de Bledo Monte V sol.
    In episcop. Xadonen. Monrium beate Marie xadonen. V sol. Ecclesia S. Petri de Arciaco III sol. affor.
    In episcop. Engolismensi. Ecclia de Cella froin . . . . , sol. Monaster. sancti Eparchii II morab.
    In episcop. Petragoricensi. Monaster. Tostoriacen. I morab. Monrium Sarlaten. I mor. pro se, et I pro Fiteusi, et I pro Ysaensi. Ecclia Sancti Austerii I mor. Capella S. Orricii sita in Castello de Gorzon. X sol. Ecclia S. Frontonis. II mor. e principalis sedes [Col. 0484D] II mor.
    In episcop. Pictaven. Monrium S. Crucis I unc. auri. Monrium Malliacen XX sol. Pictav. dn. Ecclia S. Trinitatis de Malo Leone II morab. Monrium Ysercense I mor. Monrium fontis Everaldi I mor.
    In episcop. Lemovicensi. Ecclia S. Petri de Osca I mor. Ecclesia Stirpen. I mor. Ecclia Usercen. I mor. Ecclia Briven. II sol.
    In episcop. Claromonten. Monrium Case Dei juris B. Petri est. Et ecclia Brivaten. I mor. Monrium de Monte Ferrando I mor. Monrium Aureliacen. X sol. pictav. pro se, et pro Soliaco V sol. et pro sella Mauricien. V sol. Comes Guills. dimid. marcam argenti. Ecclia Brivaten. I morab.
    In episcop. Rutinense. Ecclia S. Petri singulis bienniis I mor. Ecclia S. Marie de Candabria XV sol. Monrium Nanneten. X sol. f. II mor.
    In episcop. Albiensi. Ecclia S. Petri de Farnaria I mor. Castrum scurie II unc. arg.
    [Col. 0485A] In episcop. Caturcensi.





PROVINCIA TURONENSIS.

    Ecclia S. Sepulchri III sol. pictav. monete. Majus mnrium juris beati Petri est. Singulis septenniis I lib. arg. et pro ecclia sancti Guincoloei X sol. cenomanen. monete. Ecclia S. Martini unc. I auri. Monrium Nucariense I mor. Monrium S. Sepulchri I morab. Ecclia S. Marie de Loccis V sol. pictav. Ecclia S. Juliani I morab.
    In episcop. Cenomanen. Ecclia S. Guincolei XII dn. de castro Cadurciar.
    In episcop. Nanneten. Monrium S. Salvatoris III aureos.





PROVINCIA SENONENSIS.

    Monrium Ferrariense juris beati Petri est I unc. auri singulis triennis. Monrium S. Columbe vir. juris beati Petri est.
    In episcop. Parisiensi. Monrium S. Genovefe, et [Col. 0485B] S. Germani, et S. Dionisii juris beati Petri sunt.
    In episcop. Altissodor. Vizeliacen. Monrium juris beati Petri est I libr. argenti. Dnus de Donzi II unc. auri.
    In episcop. Nivernensi. Monrium Saviliacen. I morab.
    In episcop. Catalaonen. Ecclia S. Nicolai in insuta Lourz. X sol. illius monete.





PROVINCIA REMENSIS.

    In episcop. Ambianensi. Monrium S. Ricc. in Pontivo unc. I auri. Monrium Corbejense, quod proprii juris beati Petri est, I unciam auri.
    In episcop. Suessionensi. Monrium et Medardi dimid. libram argenti.
    In episcop. Teruanensi. Hospitale S. Gefelt. C alletia.





PROVINCIA MAGUNTINA

    Ecclia S. Marie sita in loco qui dicitur Potenbahc. [Col. 0485C] I morab. Ecclia S. Johan. Bapt. in Selbot. I mor. Monrium quod dicitur Cella Dne Pauline mor. I Reineresbrunnen. II sol. erphordien. monete. Ecclia regularium in Flaheim. aureum unum.
    In episcop. Argentinensi. Monrium sanctor. Philippi et Jacobi in Silva Sacra I mor. Monrium Monialium in Andala subtil. panni linei ulnas. Monrium quod dicitur Bugeshouen I mor.
    In episcop. Basiliensi ecclia S. Petri I mor. Ecclia Remorigen. I monetam auri. Monrium S. Vincentii I mor.
    In episcop. Constantiensi. Monrium Burense I mor. De alodio qui vocatur cella S. Petri I mor. Monrium Wibelingen. I mor. Monrium Blaburra I mor. Monrium Zueveltun I mor. Ecclia in Rota mor. I. Monrium in Bregance mor. I. Monrium in Isnin XII dn. constantien. monete. Monrium in Wingart. mor. I. Ecclia in Augea Parva mor. I. Monrium in Suarewalde S. Georgii mor. I. De allodio qui vocatur [Col. 0485D] Asneheun I mor. Ecclia S. Benedicti I mor. Ecclesia S. Martini de Butro I mor. Ecclia S. Marie in ripa fluminis Danubii I morab. Ecclia de Monte Anglor. I monetam auri. Monast. Aug. II equos albos, textum epistolar. et sacramentor. Monaster. in Alpersbach. I mor. Cella S. Marie stolam singulis bienniis. Monaster. S. Blasii mor. I Monast. Scashusen I unc. auri. Monrium in Mure aureum I.
    In episcop. Albestatensi. Abbatissa de Quintilingiburg. I lib. argenti. Monast. S. Ciriaci I marc. argenti.
    In episcop. Augusten. Monrium S. Odalrici I mor. Ecclesia S. Marie de Rectinbhuc albam et stolam. Ecclia in Dieze mor. I. Ecclia imper. enrith. albam et amictum, per biennium. Ecclia in Rockenburt mor. I. Ecclia S. Crucis mor. I. Monaster. sancti Martini de Ihsan I mor. Monrium S. Johannis de Stangan I morab. Monast. in Ausen. mor. I. Monast. in Werdhe mor. I. Monast. in Nernesheim mor. I. [Col. 0486A] Monast. in Lorica mor. I. Monast. in Ekenchenbrunen. XII dn. augusten. monete.
    In episcop. Maraviensi.
    In episcop. Curiensi. Monaster. S. Marie in Monte I morab.
    In episcop. Augustensi. Monaster. S. Martini. I morab. Ecclia S. Aug. de Riccomborc. I mor. Ecclia S. Joh. Bapt. de Staengan. I morab.
    In episcop. Pragen. Ecclia S. Petri in Wisgrade XII marc. arg. annuatim.
    In episcop. Vespresiensi. Ecclia S. Stephani regis apud Castrum Bellegrave I marc. auri pro unoquoque anno.
    In episcop. Babberburgen. Episcop. palafridum album pro sella dni. pape vel XII marcas boni argenti. Monaster. Winzine I aureum.
    In episcop. Frisigensi. Monast. Roten. I mor. Monast. apostolorum Philippi et Jacobi in predio Puriberg. singulis trienniis albam cum amictu basilice [Col. 0486B] S. Laurent. Lateranen. debet. Monast. S. Martini I mor. Ecclesia Undensis I mor. Ecclia Undenestorven. I mor. Monast. Squirense I morab
    In episcop. Pataviensi. Ecclia de Nudilith. I mor. Ecclesia S. Marie de Cella I morab. pro se, et alium pro quodam predio. Ecclia S. Marie de Burgo Novo I mor. Ecclia S. Benedicti de Conversano dimid. unc. auri.





PROVINCIA LUNDENSI.

. . . . . . . . . . . . . . . . . . . . . . . . .



IN ANGLIA.

    De denario beati Petri CCC marc. singulis annis, videlicet de unaquaque domo I sterling.
    In episcop. Cantuariensi. Monast. S. Salvatoris de Ferveschan. I marc. argenti.
    In episcop. Linconiensi Monrium S. Albani I unc. auri. Monaster. Malvebien. I unc. auri
    In episcop. Saresberiensi Monaster. S. Adelmi [Col. 0486C] proprii juris beati Petri est, et I unc. auri singulis annis solvit Rom. pontifici.
    In episcop. Wintonensi Monast. S. Petri de Certeseia IIII aureos.
    In episcop. Conventrensi. Monaster. de Bredeleia II bisant.
    In Londoniens. Canonica, que fuit capella regis. Ecclia de Walchan.





IN DANIA.


Excerptum ex Registro Paschalis pape II, lib. V, cap. 15 circa finem.

    Episcopis per Daniam constitutis inter cetera: De censu etiam, quem beato Petro predecessores vestri singulis annis instituerunt. Fraternitatem vestram una cum eodem fratre nostro. . . . . Lund. archiep. volumus esse sollicitam, ne in ipso negotio fraudem Rom. Ecclesia ulterius patiatur: set integre hujusce Karitatis debitum, prudentia vestra satis [Col. 0486D] agente suscipiat. Dat. Laterani VIII id. Maji.





IN SUETIA.

    Singule domus I dn. monete ipsius terre. Episcopus Arusiensis II marc. pro unoquoque anno.





IN UNGARIA.

    Hospitale S. Stephani unc. I auri pro unoquoque anno.





IN SUEVIA.

    Episcopus Lingacopen. XI marc. pro unoquoque anno ad pondus Colonie.





IN RUSSIA.

. . . . . . . . . . . . . . . .



IN NOROGUEIA.

    Singuli lares I monetam ejusdem terre.





IN SCOTIA.

    Ecclia S. . . . . . I malach. Monasterium Jedugudurnen. [Col. 0487A] II mor. et II capipulos pro unoquoque anno.





PROVINCIA COLONIE.

    In episcopatu Coloniensi.
    In episcop. Einstensi. Monast. in Castele mor. I. Monrium in Ahusen. mor. I.
    In episcop. Podebornensi.
    In episcop. Warmatiensi. Ecclia in Hagene I aureum.
    In episcop. Spirensi. Ecclia B. Marie juxta villam Nottenhem I unc. auri. Monast. de Wigolthberg I mor. Monast. in Hirsiaugia mor. I. Monrium in Goteshowe I dn. spiren. monete.
    In episcop. Ratisponensi, Monrium Scottorum S. Jacobi I aureum. Monrium S. Emerammi VII aureos.





PROVINCIA SALZBURGEN.

    In archiep. Salzbur. Ecclia S. Petri Patescarmen. I mor. Monast. de Godoxia I mor. Ecclia S. Pauli [Col. 0487B] I Bizant. Monrium S. Lamberti de Carinthia I mor. Monast. S. Salvatoris Mistaten. I mor.
    In episcop. Boumbergensi. Ecclia S. Margarite I romanatum per annum.





PROVINCIA TREVERENSIS.

    In episcop. Metensi. Canonica de Standalmut. I [Col. 0488A] mor. Monaster. S. Petri de Monte. morab. Ecclia S. Marie de Fraystor. I mor.
    In episcop. Tullensi. Monrium Viveniacen. VI argenteos virdunen. monete. Ecclia S. Deodati I mor. Abbatia Calmoviacen. I stolam.
    In episcop. Leodien. Ecclia de monte S. Johannis I monetam auri Ecclia S. Egidii I mor. Hospitale de Wanze I monetam auri.
    In episcop. Basiliensi. Monrium S. Crucis II unc. auri pro rosa in Letare Jerusalem.





PROVINCIA BISUNTINA.

    Monrium de Lustra, quod situm est in parrochia Bisuntina X sol. Basilien. monete.





PROVINCIA BREMENSIS.

    Monrium Roseweldense I mor. Monrium S. Marie in Rarestaden, II unc. auri.
    In episcopatu Halvestaden. Ecclia de Stendale I unc. auri per annum.
    [Col. 0488B] In episcopatu Mindensi





PROVINCIA MADEBURGEN.

    In episcop. Avebergen.





IN PATRIARCHATU JEROSOLIMITANO.

    Monaster. de Valle Josaphat I unc. auri.





[EPISTOLAE LEONIS III.]




[Col. 0487]
1 DE SANCTI LEONIS III AD CAROLUM IMPERATOREM EPISTOLIS DISSERTATIO.



§ I.---Multo plures editis a Conringio adhuc latent.
[Col. 0487C]

I. Jure querebatur Gretserus (Cod. Car. praef.) petulantiam Illyrici, qui Leonis III, sanctissimi pontificis, litteras prorsus rudes et barbaras vocat (Catal. test. Verit., p. 127). Si enim Flaccius rudis illius aevi rationem habuisset, scribendi genus istud inelegans aetati potius quam pontifici convenire deprehendisset. Caeterum quod insuave videbatur Flaccio, jucundissimum nobis accidit, qui Adriani epistolis insuevimus. Utinam quas ille improbabat, posteritati mandasset! Vix enim credibile est pontificem diuturno duodeviginti annorum tempore, cum familiaritate Caroli usus est, decem tantum epistolas ad eum dedisse, quas Hermannus Conringius anno 1647 post Gretseri mortem exceptas ex Helmstadiensis academiae Juliae bibliothecae membranis publicavit. Paucas quidem istas tanta aviditate homines sibi compararunt, ut Helmstadiensi prelo iterum committi eas [Col. 0487D] oportuerit anno 1655, aliquantulum emendatiores. Cujus secundae editionis exemplum nactus Labbeus, in magnam Conciliorum collectionem denas hasce litteras retulit 2 post trinas illas antiquiores, Gretsero etiam notas, nihilque ad nostram rem facientes, quae tanti pontificis ac tam longaevi (nam anno 795 Adriano succedens, per viginti et fere dimidium, ad 816 pervenit) ante laudatam Conringii editionem nostris majoribus perspectae fuerant: verum Labbeus admonitiunculam istam posuit ad marginem (Conc. tom. VII, pag. 1113) per quam tanta editionis utriusque raritas patet. »Hanc et novem sequentes edidit anno 1655 Helmstadii Hermannus Conringius, sed pro solemni haereticorum more foedissimis adversus Ecclesiam catholicam ejusque supremos pontifices criminationibus atque calumniis conspurcatas.« Inter hujusmodi autem dicacitates intempestivas, homineque usu rationis praedito, nedum honesto, prorsus indignas, neque aliud praeter sterilem inertium desidumque [Col. 0488C] nomunculorum risum promoventes, duae res isti conducere ostendunt doctissimi ac venerabilis viri sententiam (ven. card. Bona, Rer. Liturg. lib. I, c. 12, n. 2) adversus Flaccium Illyricum, qui catholicae Ecclesiae damnum illaturus, missam Latinam edidit: »Excaecavit illum, inquit, malitia sua; nam e contrario orthodoxae fidei dogmata, receptique Ecclesiae ritus ex ea passim confirmantur:« confessio supremae dominationis pontificum, et renovati ab iisdem imperii.

II. Et vero fatetur primum, quod negare non potest (Praef.) summam Romani pontificis potestatem; »Jure omni, aiens, Caesarum soluti, bonae etiam parti Italiae regia potestate dominarentur.« Postmodum aperte mentiens, subjungit quemadmodum Leo III vim passus a suis adactus fuit, »expetentibus praesertim idem civibus Romanis, ut Caesareae iterum auctoritati pontificiam sedem subjiceret, in Caesarem electo Carolo Magno.« Quare et litterarum omnium inscriptiones [Col. 0488D] conclusionesque italico, ut vocant, charactere procudendas curavit, ut primo obtutu in legentis oculos incurrerent, »domino piissimo, et serenissimo victori, ac triumphatori filio, amatori Dei ac Domini nostri Jesu Christi Karolo Augusto,« necnon »piissimum domini imperium gratia superna custodiat:« quae vult conferenda cum Cod. Car. epistolis, quas Gretserianas appellat, ut discrimen teneatur. Quid vero? haec verba sunt; neque eruditorum ullus Conringio nuperisque scriptoribus ei adhaerentibus negat, Leonem III imperatoria majestate Carolum prosecutum esse, nullumque ex titulis tantae dignitatis propriis praetermisisse. At Leo (ep. 2, al. 10) imperatorem sic affatur: »Ab ipso clavigero Regni coelorum, qui vos in suis utilitatibus defensores constituit.« Perinde (ep. 4, al. 6) loquens de suscipiendo Pippino 3 rege Romam venturo: »quantum condecet, inquit, filio tam magni defensoris sanctae Dei Ecclesiae:« passimque in aliis epistolis »defensorem sanctae Dei [Col. 0489A] Ecclesiae« imperatorem appellat, ut praedecessor suus Adrianus patricium nuncupaverat eumdem Carolum. Praeterea dolet (ep. 3, al. 1) calumniatos sibi esse aliquos, quod in legatos imperiales difficilis esset, subditosque in suam gratiam recipere dedignaretur, si patrocinium imperiale implorassent: »Non solum, inquit, missi vestri timent vestram portare legationem ad nostram pusillitatem, verum etiam alii jam non sunt ausi quaerere a vobis auxilium, quia nullus est, qui vestram quaesivit clementiam, ut dicunt, qui postmodum ad plenam potuisset pervenire gratiam nostram.« Mitto institutiones ducum in ditione ecclesiastica, armorum apparatum pro defensione orae maritimae, actusque alios summum principem designantes, de quibus opportunius agetur in notis; erantne ista »Caesareae iterum auctoritati pontificiam sedem subjecisse?« Miseros falsae opinionis patronos! telo utuntur ancipiti, quo dum vulnera putant infligere, vulnerantur.

[Col. 0489B] III. Quid? quod Siciliae atque Sardiniae sollicitudo ob molimina Maurorum adversus utramque insulam Leonem urget (ep. 8 et 9, al. 3 et 2)? Quid? quod Gregorio patricio Siciliae, licet Graeco imperatori morem gereret, commercium litterarum erat cum Carolo et Leone? »Suscepimus, ait pontifex, Gregorii patricii Siciliensis, responsum scilicet serenitatis vestrae epistolae, quam illi per hominem nostrum emisimus.« Num de donatione illius insulae sanctae Romanae Ecclesiae agebatur, quae amplissimis Calabritani et Siculi patrimonii reditus jampridem injuste spoliata erat, ne Agarenorum assidue illi inhiantium faucibus, divo Petro intercedente, absorberetur cum evidenti ac perpetuo littorum Pontificiae ditionis et regni Italiae periculo? Certe ante annos quinque, seu anno 808, ex hisce epistolis liquet Corsicam insulam pontificiis paruisse imperiis (ep. 4, al. 6) easdem ob causas, ni fallor; minora licet essent in illam jura sanctae sedis, quae unicum ibi patrimonium habebat, dum e Siculo patrimonio amplissimos antiquos reditus Orientales, [Col. 0489C] commutationis titulo, exigere quotannis debuisset: »De autem insula Corsica, inquit, unde et in scriptis et per missos vestros nobis emisistis, in vestrum arbitrium et dispositum committimus, atque in ore posuimus Helmgaudi comitis, ut vestra donatio semper firma et stabilis permaneat, et ab insidiis inimicorum tuta persistat, per intercessionem sanctae Dei genitricis et beatorum principum apostolorum Petri ac Pauli, et vestrum fortissimum brachium.« 4 Et Ludovicus Pius Caroli filius in suo diplomate, de quo infra, tres istas insulas in Caroli donatione recenset. Quae res eruditis aliquot recentioribus persuasit, ut diploma Ludovicianum interpolatum crederent.

IV. Quae cum ita sint, plures Leonis epistolas desiderari negaverit omnium nemo. Cum praecipue ex Conringianis antiquior ad annum spectet 806, ac Leo esset pontifex ab anno 795. Interea dum feliciori alii e situ illas eruere datum erit, decem istis, quae [Col. 0489D] maximae sunt reliquiae integri dominatus pontificii, majestatisque imperatoriae incunabula nobis exhibent, recensendis insistam. Ne autem qui Carolini Codicis epistolas tam accurate digessi, parum diligentiae adhibuisse arguar in recensione harum et captu faciliorum et longe pauciorum numero, easdem omnino leges mihi servandas praescripsi, quas in procurandis illis secutus sum. Tametsi ad lectionis varietatem quod attinet, Helmstadienses membranae ab uno eodemque auctore iterum inspectae emendationes potius quam variantem lectionem suppeditasse dicendae sint. Nihilominus singulare id nostra editio praeseferet, quod primas alterasque curas Conringii ob legentium oculos ponet. At quia imperatoria majestas fuit praecipuus Conringii scopus, cum Leoninas epistolas in lucem edidit, me quoque ejusdem majestatis a Leone tertio institutae, vel si mavis instauratae, satagere aequum erit. Quamobrem ab ipsa instauratione ordiens veram illius indolem objiciam non modo jurisconsultis [Col. 0490A] Germanicis, sed praecipue annalistae Italo, qui (Ann. It. 800) Romae ducatusque ejus supremam dominationem Graecis Augustis asserit usque ad annum 800. Tunc vero, captata occasione mulieris Constantinopoli imperantis, pontificem et Romanos, in Carolum jure Graecorum translato, se illi subjecisse autumat, nullo annalium monumento nullaque gravi auctoritate ductus. Quamvis enim et annalista Lambecianus apud Pagium (800, n. 9) et alii, male omnes, Orientalis imperatoris defectum, renovati Occidentalis fuisse causam putent, dominium tamen supremum hucusque Graecorum fuisse ac deinceps Francorum, neque affirmant, neque affirmare poterant. Unam omnino causam imperatoriae majestatis renovandae in Occidente synchroni auctores afferunt, necessitatem scilicet continendi populos, pontifici Romano jampridem subditos, in officio; reliquae omnes causae inductiones sunt scriptorum, qui longe post ea tempora florentes non vera, sed vero similia, litteris [Col. 0490B] consignarunt. Defensio enim catholicae fidei et Romanae Ecclesiae patricii munus erat, quo quam egregie Carolus functus fuerit, ex Codicis 5 Carolini litteris compertum fuit. Nec majestas imperatoria necessaria erat, ut munere eodem fungi pergeret. At de his aliquanto inferius dicam. Nunc quae post Carolini Codicis aetatem Carolus patricius pro fide orthodoxa et Ecclesia Romana praeclare gessit, memoria repeti oportet, ut de imperialis dignitatis instauratione planior atque utilior sermo fiat.



§ II.---Fides catholica, et Romana Ecclesia a Carolo Magno patricio Romm. egregie defensa, et pontificia dominatio dilatata.

V. Nil profecto apud historicos tum veteres tum recentiores celebrius iconomachorum vesania per octavum Ecclesiae saeculum. Inde enim Italiae defectio ab Augustis orientis, Romanae Ecclesiae dominatio, vicissitudo Exarchatus, regni Langobardorum [Col. 0490C] excidium, ac praecipue Carolingiorum regum initia et potentia, quae iidem principi apostolorum ejusque successoribus retulerunt accepta. De quibus omnibus constat ex litteris Leonis III praedecessorum in Carolinum Codicem relatis. Orthodoxa fides, et traditio Patrum (ita sacrarum imaginum veneratio in iis litteris appellatur) impense commendantur Francorum regibus. Praecipue sancti Petri imago toto terrarum orbe celebratissima vindicanda piissimis iis regibus inculcatur. Eam quippe Isaurus ore blasphemo se confracturum minitatus erat Gregorio II sub ipsa impietatis initia, ut constat ex ejusdem litteris a Frontone Ducaeo Latine factis, apud Baronium (726, tom. XII, p. 352) et apud Labbeum (Concil. tom. VII, p. 7 seqq.); conceptis enim verbis, »Romam mittam, inquit, et imaginem sancti Petri confringam; sed et Gregorium illinc pontificem vinctum adduci curabo.« Idcirco prima in legatione ad Francorum principem Carolum Martellum [Col. 0490D] adornata, claves Petri, symbolum scilicet potestatis aperiendi claudendive coelorum regnum, missae tanto cum successu; ut, quod Carolo non licuit, filius ejus Pippinus rex Carolinorum primus Petri auctoritate per vicarium seu successorem ejus, rex creatus una cum filio Carolo Magno ac patricii, seu defensores Petri et ejus successorum, et peculiaris populi, Romanorum scilicet, et totius Romani ducatus incolarum designati, nil antiquius, nihil sanctius habuerint, quam clavigeri regni coelorum et peculiaris ejus populi defensionem atque exaltationem apostolicae sedis. Id vero quanto cum fenore uterque rex fecerit, barbarae tot gentes profligatae, catholicae fidei 6 dilatatio, timorque ingens impiis illis Augustis incussus abunde docent. Quare Carolus legationibus Constantinopoli advenientibus fatigabatur, licet ancipiti aut vano plerumque eventu; quanto enim majori cum alacritate Carolus pro sacris imaginibus pugnabat, tanto detestabiliori cum impietate de iis conterendis agebatur [Col. 0491A] a Graecis. Quae omnia constant ex monumentis Carolini Codicis.

VI. In isto autem Codice, utpote anno 791 exarato, praecipuum desideratur testimonium defensionis, qua Carolus patricius sacras imagines asseruit sedemque apostolicam exaltavit. At concilium generale Nicaenum II nobis posteris tantae rei memoriam conservat (Labbe, Conc. tom. VII, p. 915 seqq.). Ea scilicet est epistola Adriani Carolo regi Francorum et Langobardorum ac patricio Romanorum, data, ut Labbeus animadvertit, anno 794 post concilium Francofordiense adversus Nicaenae praedictae synodi oppugnatores. Cujus sententiam ut assequamur, aliquantulum retrocedi oportet. Mortuo Constantino Copronymo, ut diximus (t. I, p. 336), anno 776, Leo IV ejus filius imperii ac paternae impietatis haeres successit, qui ex Irene Aug. suscepit filium Constantinum, brevique immatura morte sublatus successorem sub tutela matris reliquit anno 780. Hisce Augustis rerum [Col. 0491B] potientibus, momentanea lux affulsit post diuturnam sexaginta fere annorum tempestatem. Id sentiens Petri navis rector Adrianus, epistolam utrique inscriptam dedit VII Kal. Nov. Ind. IX, sive anno 785, quam referunt Baronius (785, n. 14 seqq.) et Labbeus (Conc. tom. VII, p. 99 seqq.), neque id quidem inutiliter. Namque ii principes ad catholicam fidem instaurandam proclives generale concilium cogi permiserunt, quod anno exeunte 787 Nicaeae celebratum fuit: Actis hujus concilii delatis in Franciam, alterum ipsius canonem sinistra interpretatione perceptum, in Francofordiensi concilio damnatum fuisse liquet. Hac autem super re, cum minime insistendum sit prolixis quaestionibus, quae a proposito nos avertant, videndi annales Baronii, Sirmondi animadversiones ad id concilium, et praecipue Petrus de Marca (De Conc. lib. VI, cap. 25). Quod ad nos attinet, Francofordienses Patres canonem illum juxta sinistram praedictam interpretationem stylo admodum virulento persecuti sunt in capitulari, quatuor in libros diviso, qui per summam [Col. 0491C] injuriam tribuuntur Carolo, quia eosdem Adriano confutandos misit, adeoque Carolini appellantur: quod falsum esse Adrianus docet in supra laudata epistola, qua capitulare istud doctissime configit.

7 VII. Et vero ad ultimum caput veniens (Conc. tom. VII, p. 960) totum illud recitat: »Ultimum capitulum est, ut sciat domnus apostolicus, et pater noster, et cuncta simul Romanorum Ecclesia, ut secundum quod continetur in epistola beatissimi Gregorii, quam ad Serenum Massiliensem episcopum direxit: Permittimus imagines sanctorum, quicunque eas formare voluerint tam in ecclesia, quamque extra ecclesiam, propter amorem Dei et sanctorum ejus. Adorare vero eas nequaquam cogimus qui noluerint. Frangere vel destruere eas, etiamsi quis voluerit, non permittimus. Et quia sensum sanctissimi Gregorii sequi in hac epistola universalem catholicam Ecclesiam Deo placitam indubitanter libere profitemur.« Deinde Carolo sic reponit: »Hoc [Col. 0491D] sacrum et venerandum capitulum multum distat a totis supradictis capitulis. Et idcirco eum agnovimus vestrae a Deo servatae orthodoxaeque regalis excellentiae esse proprium in eo, ubi rectae fidei plena, penitus confessa est sensum sanctissimum Gregorii sequi. Meminit enim vestra praerectissima regalis praeexcelsa scientia, qualiter in ipsa sancti Gregorii papae epistola Sereno episcopo Massiliensi directa fertur inter caetera contineri, ubi eumdem episcopum increpans, inquit: Aliud enim est picturam adorare, aliud per picturae historiam quid est adorandum addiscere.« Et prosequitur variis ex Gregorii ejusdem epistolis venerationem sacris imaginibus debitam demonstrando longe aliam ab adoratione, quae debetur uni trinoque Deo. Perinde fecerat pius princeps, cum ante Francofordiense concilium, haereticas opiniones ab audacissimo Elipando litteris consignatas accepit, doctorum examini subjiciendas; namque easdem ad Adrianum afferri curans, sobriam illam [Col. 0492A] valdeque prolixam elicuit epistolam ad Hispaniae Galliciaeque episcopos (Conc. tom. VII, pag. 1014) qua divini salvatoris depositi custos intemeratam doctrinam episcopos illos edocuit. Quamvis enim apud se haberet Alcuinum virum doctissimum, cujus praeceptis instituebatur, tamen cum de fidei controversiis ageretur, ad infallibilis doctrinae fontem se vertebat, ut fidei orthodoxae dogmata acciperet, cujus vindex erat acerrimus, ut saepe vidimus in primo hujus operis volumine.

VIII. Caeterum summam illam venerationem, qua Carolus prae aliis sanctis principem apostolorum prosequebatur, Adrianus pro exemplo adhibuit in laudata epistola ad Constantinum et Irenem, eosdem admonens, ut instar Caroli regis Francorum et Langobardorum ac patricii Romanorum, Petri patrocinium implorarent: namque ait: »Super 8 omnes barbaras nationes beato Petro principe apostolorum vobiscum comitante, eritis in triumphis imperantes [Col. 0492B] victores, sicut filius et spiritualis compater noster dominus Carolus rex Francorum et Langobardorum ac patricius Romanorum, nostris obtemperans monitis, atque adimplens in omnibus voluntates, omnis Hesperiae occiduaeque partis barbaras nationes sub suis prosternens conculcavit pedibus, omnipotentatum illarum domans, et suo subjiciens regno adunavit. Unde per sua laboriosa certamina eidem Dei apostoli Ecclesiae ob nimium amorem plura dona perpetuo obtulit possidenda, tam provincias, quam civitates, seu castra, et caetera territoria, imo et patrimonia, quae a perfida Langobardorum gente detinebantur, brachio forti eidem Dei apostolo, cujus et jura esse dignoscebantur. Sed et aurum, atque argentum quotidie pro luminariorum concinnatione, seu alimoniis pauperum, non desinit offerendo, quatenus ejus regalis memoria non derelinquatur in saeculum saeculi.« Religioni duxi de sententia quidpiam praeterire, quippe quae Pii Ludovici Caroli filii diplomatis verba fere ipsa continet, [Col. 0492C] magnum sinceritatis argumentum: »Has omnes, inquit, suprascriptas provincias (Aemiliam, Pentapolim, Tusciam), urbes et civitates, oppida et castella, viculos et territoria, simulque et patrimonia.« Quae notari velim a Pagii et annalistae Itali falsae opinionis patronis, qui Carolini Codicis litterarum inversione ad annum 787 Tusciae donationem differunt, ut facilius datam possessionem in dubium revocent. Si enim Adrianum anno 785 Graecis principibus donationes istas nuntiabat, solas igitur civitates Campaniae ad tertium Caroli adventum, seu ad annum 787 differri oportet.

IX. Quid? quod effusa ista liberalitas patricio Romanorum ascribitur? Nonne oblitteratam prorsus esse Graecam dominationem Romae id demonstrat? Duo scilicet complectebatur patriciatus, ut animadvertit Marca (de Conc. c. 12) doctrinam approbante Pagio (740, n. 8): jurisdictionem qua reges Francorum utebantur ipsa in urbe Roma ex consensu [Col. 0492D] pontificis populique Romani, ac defensionem Romanae Ecclesiae. Quibus addi omnino debet orthodoxae fidei patrocinium, quod patriciatus praecipuum esse munus saepe vidimus. Neque id novum accidebat Graecis, qui non semel conati nequidquam fuerant et Exarchatum et Romam in suam redigere potestatem. Quamobrem qui supremam asserunt dominationem Graecis usque ad octavi saeculi extremum, veritati fucum faciunt. Quae enim fiducia esset pontificis, principibus 9 insultare, quos catholicam ad religionem redituros sperabat? Secus se gessisse compertum est Stephanum II (tom. I, p. 16, 58) qui per legatum, seu missum imperialem, perque supplices litteras Copronymum ad Urbis defensionem invitaverat, dominatum lubens abdicaturus, modo Urbi defensio non deesset. Adriani autem aevo, cum Romae magnus defensor adesset, sancta respublica ab annis fere sexaginta Graecam dominationem exuisset, paucique admodum superessent qui praeter pontificem [Col. 0493A] in Urbe alium dominatum esse meminissent; Adrianus Romae princeps cum principibus Constantinopoleos loquebatur pro dignitate ac majestate sua. Talis profecto in Urbe, talis in Galliis Romanus pontifex habebatur. Dominum nostrum a Deo decretum S. P. Q. R. eum fassus erat anno 757 (tom. I, p. 143), et Alcuinus Caroli praeceptor, qui Francorum omnium instar erit (ep. 27, al. 72), de summis pontificibus ita loquitur: »Semper sanctae Romanae sedis beatissimos, quantum valui, principes et pastores amavi.« At minime dimittenda est Adriani principis ad Constantinum et Irenem principes epistola, quam versamus. Quandoquidem jura tum sacra tum civilia, per tot annos invasa, Adrianus repetit ab iis principibus, si catholicam fidem amplecti velint, hunc in modum:

X. »Si veram et orthodoxam sanctae catholicae Ecclesiae Romanae nitimini amplecti fidem, sicut antiquitus ab orthodoxis imperatoribus, seu a caeteris Christianis fidelibus oblata atque concessa sunt patrimonia [Col. 0493B] beati Petri apostolorum principis fautoris vestri, in integrum nobis restituere dignemini pro luminariorum concinnationibus eidem (ejusdem) Dei Ecclesiae, et alimoniis pauperum. Imo et consecrationes archiepiscoporum, seu episcoporum, sicut olitana constat traditio, nostrae dioecesis existentes, penitus canonice sanctae Romanae nostrae restituantur Ecelesiae.« Ad sacra jura quod attinet, Siciliae, Calabriae, Venetiae item, et utrisque Illyrici antistitum consecrationes repetebantur. Civilia vero minus late patebant, Calabriae enim et Siciliae limitibus circumscribebantur. De utrisque admodum erudite Alemannus (De Later. Pariet. c. 15). Ea vero tam vehementer repetebat Adrianus, ut post annos novem in litteris ad Carolum, queis Capitulare, seu libros Carolinos a novatoribus appellatos refellit, Constantinum, qui matrem in suam ipsius perniciem ab imperii consortio abjecerat, ab haeresi haud emersurum testetur, nisi jura illa restituat: »Dudum [Col. 0493C] quippe, ait, quando eos pro sacris imaginibus erectione adhortati sumus, simili modo et de dioecesi tam 10 archiepiscoporum, quam episcoporum sanctae catholicae et apost. Romanae Ecclesiae, quae tunc cum patrimoniis nostris abstulerunt, quando sacras imagines deposuerunt, et nec responsum quodlibet exinde dederunt; et in hoc ostenditur, quia in uno capitulo ab errore reversi, ex aliis duobus in eodem permaneant errore.« Et infra: »Unde si vestra annuerit a Deo protecta regalis excellentia, eodem adhortamur impetu pro sacris imaginibus in pristino statu erectione, gratiam agentes. Sed de dioecesi sanctae nostrae Romanae Ecclesiae tam archiepiscoporum, quam episcoporum, seu de patrimoniis iterum increpantes, commonemus, ut si noluerit ea sanctae nostrae Romanae Ecclesiae restituere, haereticum eum pro hujusmodi erroris perseverantia esse decernemus. Plus enim cupimus salutem animarum, et rectae fidei stabilitatem conservare, quam hujusmodi [Col. 0493D] habitum mundi possidere.« Sic Adrianus anno 794. Sequenti autem exeunte occubuit mortem, nec diuturno in viginti annorum pontificatu sancti Leonis III patrimonia illa ad Ecclesiam redierunt. Interim Saraceni Siciliae inhiantes, ejus invasionem saepe periclitati, anno demum 827 insula invasa Graecos tota Italia perpetuum ejecere. Cumque duobus amplius saeculis insulae incubassent, Nortmannorum ope sancta sedes antiqua illa jura recuperavit.

XI. Quare Adrianus patrimonia illa tam vehementer repeteret, Alemannus docet prolatis verbis Theophanis: »Appellata patrimonia sanctorum principum apostolorum, qui apud veterem Romam in veneratione sunt, illorum Ecclesiis jam olim persolvi solita auri talenta tria et semis, hoc est libras auri tercentum quinquaginta,« quae »ad nostram rationem, ait idem Alemannus, conficiunt summam triginta quinque millium aureorum in annos singulos.« Adeoque cum pontifex ea repetebat, aurea [Col. 0494A] fere vicies centena millia in alimoniam pauperum et concinnationes luminum eroganda, per summum nefas ablata fuerant ab iconomachis ex patrimoniis Calabritano et Siculo, quo, faciliorem ad exactionem translatum fuerat quidquid Constantinus Magnus successoresque Augusti, patricii, atque alii pro animae remedio contulerant in Oriente praedictis ecclesiis. At de his iterum sermo erit, cum de diplomate Ludovici Pii disseretur. Nunc serio animadverti velim causas, cur Romani pontifices adeo impense patrimonia Ecclesiae repeterent, ex Regesto sancti Gregorii Magni in uno Siculo, dum illo fruebatur Ecclesia. Et viri et mulieres cujuscunque ordinis, ne ecclesiasticis quidem exceptis, ad victum ac vestitum necessaria quoad viverent, obtinuere 11 (lib. I, ep. 18, 44, 65; lib. V, ep. 38; lib. VII, ep. 38). Alieno aere gravati et carcere ob paupertatem detenti levamen, libertatem, ac vitae praesidium sunt assecuti (lib. II, ind. 11, ep. 56). Victus charitati [Col. 0494B] integrae dioeceseos duobus millibus tritici modiis subventum (lib. V, ep. 4). Innumeras necessitates alias minores omitto. In libro Pontificali videre est consuetudinem Ecclesiae laudatissimam, sui ortu congenitam, thesauros in pauperes profundendi atque ecclesiarum decori consulendi. Perinde est in Annalibus ecclesiasticis, quorum ven. parens Baronius (175, n. 10) plura effusae in pauperes pontificiae liberalitatis exempla se allaturum spondens, iis praeludit insigni illo Gregorii XIII suis diebus vita functi, qui pontificatus annis tredecim incompletis vicies centena millia aureorum distribuit. Quamobrem, praeter provincias et civitates, patrimonia potissimum sanctae sedi asseruntur in diplomatis principum consilio pontificum, quibus non erat liberum ex publico aerario in pauperes et ecclesias effundere, quae in officia tam militaria quam civilia, in copias militum, in opera publica, resque in alias tum Romae, tum aliis in civitatibus et locis ecclesiasticae ditionis eroganda erant.

[Col. 0494C] XII. Distinctus hic pecuniae usus fuit in causa, cur Adrianus non semel quaesierit opem a Carolo in sarta tecta basilicae sancti Petri (Cod. Car. ep. 66, al. 61; 87, al. 66) et Leonina civitas aedificari coepta a Leone III, ut est in libro Pontificali (sect. 532) consummari non potuisset a Leone IV, nisi Lotharius Aug. fratresque ejus non modicas argenti libras suppeditassent. Patrimoniorum ecclesiae indolem rex Carolus, natura sua in pauperes et ecclesias liberalissimus, optimisque institutus disciplinis, probe norat. Idcirco num videns Adriani constantiam diuturnamque Graecorum contumaciam, quorum artes experimento didicerat, fictamque amicitiam pro Italici regni et apostolicae sedis tranquillitate colebat, Siciliam insulam, antequam imperator fieret, sanctae eidem sedi concesserit una cum Sardinia et Corsica; an postea, cum principis apostolorum patrocinio plusquam armis defendi posse a Saracenorum incursionibus cognovit, res est in conjectura posita, [Col. 0494D] nullo siquidem monumento veteri concessio hujusmodi comprobatur. Anno duntaxat 808 ex Leonis III epistolis discimus Corsicae insulam juris esse sanctae sedis liberalitate Caroli, et post annos novem, Sardiniam quoque et Siciliam paternae donationi adjungi a Ludovico pio compertum habemus. Itaque apostolica sedes jura sua in illa insula, sin continuo possedit ob contumaciam Graecorum, quam Saracenica excepit invasio, Carolo tamen aut patricio aut imperatori refert accepta. Equidem malim 12 patricio ut Carolina donatio integra imperatoriam praeverteret majestatem Caroli: at conjectando rem tanti momenti affirmare non ausim. Pergam de reliquis disserere, quae ante renovationem tam conspicuae dignitatis in Occidente sanctae sedi cum patricio Romanorum intercesserunt.

XIII. Adriano vita functo VIII Kal. Januar. anno 795, continuo ad magnum Ecclesiae defensorem legatio missa de amici pontificis transitu. Hanc alia [Col. 0495A] secuta est Leonis postridie electi, consecratique post biduum, quam ipse pontifex adornavit. De hac loquitur monachus Engolismensis (V. Car. M. ap. Pith., pag. 45) his verbis: »Adrianus papa obiit, et Leo mox ut in locum ejus successit, misit legatos cum muneribus ad regem; claves etiam confessionis sancti Petri, et vexillum urbis Romae ei direxit.« Super hujusmodi muneribus alii alia: mihi prolixas recentiorum disputationes non vacat expendere. Monachus idem Engolismensis (ibid. pag. 52) quid de iis sentiendum videatur, definiet, munera horum similia enarrans a patriarchae Hierosolymorum legatis allata: »Benedictionis causa claves sepulchri Dominici, ac loci Calvariae, claves etiam civitatis, et montis Oliveti cum vexillo detulerunt.« Annales Laureshamenses, ut eos vocat Cointius, quos Pagius, Duchesnius, aliique tribuunt Eginhardo, hac occasione rem falsam projiciunt: »Rogavitque, aiunt de pontifice, ut aliquem de suis optimatibus Romam mitteret, [Col. 0495B] qui populum Romanum ad suam fidem atque subjectionem per sacramenta firmaret.« Id vero esset patricio plus aequo tribuere. Quamobrem annalista, quicunque is fuerit, miscet tempora, nec secernit, ut debuit, imperatorem a patricio. Quamvis enim par utriusque munus esset Ecclesiae Romanae defensio, tamen impar fuit Romanorum obsequium erga utrumque. Basnagius, qua erat eruditione, id sensit (Canis. Ant. lect. tom. II, pag. 418), quare maluit prochronismum effundere antevertens Caroli dignitatem Angusteam, quam rei certae ineruditus videri. »Haec epistola (inquit de Alcuini ep. 27, al. 72) scripta est Leoni III anno 796, cum, mortuo Adriano, Leo, qui ejus vices subierat, imperatori Carolo magno claves confessionis Petri transmittens, postulavit, ut legatione ad ipsum missa fungerentur aliqui ex optimatibus, ut populus Romanus novo sacramento imperatori obstringeretur: ideo delectus est Angilbertus, qui jam bis Romam petierat.«

XIV. Annalistae Itali, qui fato sui nominis quaecunque [Col. 0495C] Pontificiam dominationem enervare atque imperialem astruere sibi videbantur, amplexus est, confutandis opinionibus non insistam; se enim ipsa diluunt 13 quae huc spectant. Et vero anno 796 adversatur Pagio nullam fidem adhibenti tribuentibus Carolo regi dominium Urbis; ac per sacras claves confessionis id significari ait, ut Carolo olim Martello per claves fuit exhibitum regnum Romae. Anno autem 800 arguit Baronium, quasi argumento sibi contrario utatur, dum exemplo clavium Hierosolymis missarum benedictionis gratia una cum vexillo, rejicit argumenta eorum qui per claves confessionis et vexillum dominium Urbis Carolo regi esse traditum autumant. Atque interim sui immemor Graecis usque ad praedictum annum dominium idem astruit. Recte autem Pagius (796, n. 10) vexillum pro defensione urbis Romae interpretatus erat, fuseque Marcam et Cointium Graecorum dominationem protrahentes ad extremum octavi saeculi, ante annalistam Italum, [Col. 0495D] confutaverat. Istae autem aliaeque similes illationes amandantur litteris ipsius Caroli apud Labbeum (Conc. tom. VII, pag. 1128) quae inscribuntur: Carolus gratia Dei rex Francorum et Longobardorum ac patricius Romanorum, Leoni papae perpetuae beatitudinis in Christo salutem. Principem primis verbis eum fatetur: Perlectis excellentiae vestrae litteris. Prosequitur cum gratiarum actionibus, quia pontifex decretum suae electionis transmiserat, non ex necessitate, nam erat consecratus, sed officii gratia, ut electionis unanimitas citra omne vitium patefieret, fidemque ei promiserat se perpetuo servaturum. Et post multa, quae animum piissimi principis aperiunt, Angilberto se injunxisse ait, »quae vel nobis voluntaria, vel vobis necessaria esse videbantur, ut ex collatione mutua conferatis quidquid ad exaltationem sanctae Dei Ecclesiae, vel ad stabilitatem honoris vestri, vel patriciatus nostri firmitatem necessarium intelligeretis. Sicut enim cum beatissimo [Col. 0496A] praedecessore vestrae sanctae paternitatis pactum inii, sic cum beatitudine vestra ejusdem fidei et charitatis inviolabile foedus statuere desidero; quatenus apostolicae sanctitatis vestrae, divina donante gratia, sanctorum advocata precibus, me ubique apostolica benedictio consequatur, et sanctissima Romanae Ecclesiae sedes, Deo donante, nostra semper devotione defendatur.«

XV. Quod verbo est pollicitus, comprobavit facto. Nam sancto huic pontifici necessaria fuit defensio, quae patricii Romanorum est propria. Cumque id factum sit Caroli patriciatus extremum atque unica imperatoriae dignitatis origo, rem totam, quemadmodum se habuit, diligenter enarrabo. Leonis III pontificis anno quarto, seu 799, VII Kal. Maias, in litaniis majoribus immane illud facinus relatu horridum est 14 perpetratum, quod parvo cum verborum discrimine apud veteres omnes scriptores occurrit (Lib. Pont. in V. Leon III. et A. A. ap. Bar. et Pag. [Col. 0496B] an. 799, n. 1 seqq.). Sacrilegae conjurationis capita Paschalis et Campulus, uterque Adriani nepos, officio palatino uterque insignis (Cod. Car. ep. 60, al. 73), nam Paschalis erat primicerius, et Campulus sacellarius. His primatibus adhaerentium nomina silentur, causa etiam conspirationis silentio involvitur. Summa est sancto pontifici vim fuisse illatam media in supplicatione, prope monasterium (sancti Silvestri in Capite) quod Stephanus II patriciatus Francorum regum auctor, ejusque germanus frater sanctus Paulus condiderant in domo propria, effossisque oculis ac lingua amputata, frequenti tum temporis immanitatis genere, semivivum relictum esse. Quamobrem in praedictum monasterium ductus a suis, ubi et visum et linguam mirabiliter recepit (quod unum qui terrena tantum sapiunt, in dubium revocant), indeque in sancti Petri basilicam. Hinc Winigisi Spoletani ducis accurrentis cum copiis, ut sanctum pontificem contra impios tueretur, praesidio fultus sanctus pontifex per Spoletum in Franciam confugit. Ibi summis [Col. 0496C] honoribus pro dignitate susceptum, et Paderborne aliquandiu moratum cum regiis missis rediisse Romam comperimus; ubi a fidelibus subditis magna cum laetitia exceptus fuit, quod per totam ecclesiasticam ditionem factum erat, extremo mense Novembri, ut legitur in libro Pontificali, unde ab aliis sincera ista narratio desumpta est. Post solidum fere annum Carolus ipse Romam venit (Baron. 800, n. 3, Pag. n. 8) octavo scilicet Kal. Decembris an. 800.

XVI. Antequam Carolus Italiam versus iter susciperet, ut tantum negotium, cujus simile nec regio suo genitori, nec sibi urbs Roma unquam facessiverat, sapienter et juste expediretur, flagitii Romanorum Alcuinum monasterii sancti Martini Turonensis abbatem aetate, sapientia, virtutibusque aliis praestantem, praeceptorem suum sibique acceptissimum admonuit, quidve in re tanta agendum sibi videretur, consuluit. Quid iste reposuerit, audiendum ex ejus litteris apud Canisium (Ant. lect. tom. II, p. [Col. 0496D] 392; ep. 4, al. 11) quarum partem Baronius etiam et Pagius (799, n. 6, 3) recitant: »Tres, inquit, personae in mundo altissimae hucusque fuere: id est apostolica sublimitas, quae beati Petri principis apostolorum sedem vicario munere regere solet. Quid vero in eo actum sit, qui rector praefatae sedis fuerat, mihi veneranda bonitas vestra innotescere curavit. Alia est imperialis dignitas, et secundae Romae saecularis potentia. Quam impie gubernator imperii 15 illius depositus sit (Constantinus Irenae matris jussu excaecatus, ac prae dolore mortuus) non ab alienis, sed a propriis et concivibus ubique fama crebrescit. Tertia est regalis dignitas, in qua vos Domini nostri Jesu Christi dispensatio rectorem populi Christiani disposuit, caeteris praefatis dignitatibus potentia excellentiorem, sapientia clariorem, regni dignitate sublimiorem.« Paulo infra, ad rem veniens, prosequitur: »Nullatenus capitis cura omittenda est. Levius est pedes dolere quam caput. Componatur pax [Col. 0497A] cum populo nefando, si fieri potest; relinquantur minae, ne obdurati fugiant, sed in spe retineantur, donec salubri consilio ad pacem revocentur. Tenendum est quod habetur, ne propter acquisitionem minoris, quod majus est amittatur. Servetur ovile proprium, ne lupus devastet illud. Ita in alienis sudetur, ut in propriis damnum non patiatur.« Iterumque aliis litteris, queis a Carolo invitabatur, ut secum iter arriperet Romam versus (ibid. ep. 7, al. 13) reponit, se malle Turonis quiete vivere, ac pergit in priorem sententiam: »Roma vero, quae fraterna discordia initiata est, mistum dissensionis venenum hucusque tenere non cessat, vestraeque venerandae dignitatis potentiam ad hujus partis cognoscendam perniciem e dulcibus Germaniae sedibus festinare compellit. Nos vero lacrymis absentiam, et precibus iter vestrum continuis prosequimur, divinam humiliter obsecrantes clementiam, quatenus suos vestrosque simul cum omni prosperitate sanos ducat, et reducat [Col. 0497B] gaudentes.«

XVII. Priores Alcuini litteras aliquatenus posterioribus illustratas alii alias interpretantur. Eccardi opinio (Rer. Franc. lib. XXV, cap. 11) in quam annalista Italus propendet, est Carolo cum Romanis suaviter agendum esse, ne in Romanos animadversurus patriciatu et dominio Urbis ab efferatis iis civibus spoliaretur. Pagius autem sentit: ne alienam tuiturus ditionem, propriam amitteret, videlicet Italiae regnum. Neutri adhaereo. Eccardi enim opinio manifeste falsa est; Pagii vero, quanquam credibilior, nimis violenta videtur. Alcuinus de Caroli exercitu loquitur, quem minime committendum suadet cum tumultuantibus Romanis natura ferocibus, quemque sospitem reduci optat. Caeterum comparatio ista trium magnorum principum, pontificis, imperatoris, et regis Franciae, non parvi momenti est. Pontificis quidem potestatem supremam indicari fateor, de qua idem Alcuinus alia in epistola (27, al. 72) sermonem habens, aiebat subjectam esse »omnem Christi gregis [Col. 0497C] multitudinem suo pastori, licet in diversis terrarum pascuis 16 commorantem.« Hic tamen rectorem Romanae urbis appellari eum audimus, ditionemque alienam Romanam appellari. Quamobrem defensio Ecclesiae Romanae, cujus caput Roma, minime confundenda est cum dominatu. Eginhardus, qui non ignorabat herile munus patricii, seu defensoris, ubi de ecclesia sancti Petri verba facit (cap. 28) qua nihil sanctius fuit Carolo: »Quam, inquit, cum tanti penderet, tamen intra 47 annorum quibus regnaverat spatium, quater tantum illo votorum solvendorum ac supplicandi causa profectus est. Ultimi adventus sui non solum hae fuere causae, verum etiam quod Romani Leonem papam multis affectum injuriis, erutis videlicet oculis linguaque amputata, fidem regis implorare compulerunt. Idcirco Romam veniens propter reparandum, qui nimis conturbatus erat, Ecclesiae statum, ibi totum hiemis tempus protraxit. Quo tempore imperatoris et Augusti nomen accepit, quod primo tantum adversatus est, ut affirmaret se [Col. 0497D] eo die, quamvis praecipua festivitas esset, ecclesiam non intraturum fuisse, si pontificis consilium praescire potuisset.« Sic post sex et quadraginta annorum spatium patriciatus Francorum regum anno 754 a Stephano II institutus, desiit anno 800 nomine tenus, illustriori scilicet imperatorio substituto, cui munus idem defensionis inhaerebat, ut mox planum fiet.

XVIII. At priusquam mutatio ista insignis, ipsique regi Carolo inexspectata accideret, placitum regii missi habuerant in palatio pontificio, quod minime praetereundum videtur, quippe in Libro Pontificali relatum (sect. 376 seqq.) quo integrior testis harum rerum inveniri tota in antiquitate non potest: unde etiam Labbeus in suam collectionem transtulit (Conc. tom. VII, pag. 1155). Post narratum, quemadmodum anno 799 »Romani omnes generaliter in vigilia beati Andreae apostoli cum nimio gaudio« pontificem [Col. 0498A] ex Francia reducem »susceperunt,« continuo sequitur: »Et post aliquantos dies fidelissimis missis, qui cum eo venerant in pontificale obsequium, videlicet Hildebaldo et Arno reverendissimis archiepiscopis, et Cuniperto, Bernardo, Attone, et Jesse reverendissimis et sanctissimis episcopis, necnon et Flacco electo episcopo, verum etiam Helmgoth, Rotticario et Germario gloriosis comitibus, residentibus in triclinio ipsius domni Leonis papae, et per unam et amplius hebdomadam inquirentibus ipsos nefandissimos malefactores, quam malitiam a pontifice habuissent, tam Paschalis quam Campulus cum sequacibus eorum, nihil habuerunt adversus eum quod dicerent. Tunc illos comprehendentes 17 praedicti missi magni regis, emiserunt eos in Franciam.« Placita hujus similia ipsa in Urbe esse habita Pippino rege ab ejus legatis seu missis, jam dixi alibi (Cod. Car. tom. I, p. 131). Praeclarum istud duplici ex capite plaudentibus annalistae Italo proponendum duxi. [Col. 0498B] Primo videlicet ut norint, se expiscantes unum aut alterum placitum imperatorum tempore, ut dominationem horum extundant, in urbe Roma, aquam tundere; nam similia fiebant regum aevo, cum de hujusmodi dominatione quaerere ne ipsi quidem audent. Deinde ut manibus ipsis teneant, non expugnatione Urbis, aut spontanea deditione populorum Romam et civitates alias Romani ducatus venisse in potestatem Caroli: neque arcanis utilibusve hinc inde tractatibus rem istam confectam esse, sed metu pontificum, qui, coelestibus quam terrenis rebus assuetiores, continere in officio subditos non valebant; ac praesertim egregio patriciatus, aut defensionis munere, quo piissimus princeps Carolus rex Francorum et Langobardorum ac patricius Romanorum functus erat. Jam vero de ipsa imperatoriae majestatis instauratione in Occidente, ut vera ejus indoles patefiat, disserendum est.



§ III.---De renovatione imperii a sancto Leone III facta anno 800.

[Col. 0498C] XIX. Carolum Magnum de improviso ac pene invitum corona imperiali redimitum esse auctores omnes veteres consensu affirmant. »Cum ad missam, ait monachus Engolismensis, ante confessionem beati Petri apostoli ab oratione surgeret, domnus Leo papa coronam capiti ejus imposuit.« Similia nuper audivimus ab Eginhardo tradi, qui Carolo erat a secretis. Ademarus et Liber pontificalis cum utroque concinunt, constanterque omnes tradunt, quemadmodum post improvisam coronationem istam, »a cuncto Romanorum populo acclamatum est: Carolo Augusto a Deo coronato magno et pacifico imperatori Romanorum vita et victoria.« Liber autem Pontificalis (sect. 376), minutiorum rerum testis, adjungit puram putamque causam populi omnis acclamationum: »Universi fideles Romani, videntes tantam defensionem et dilectionem, quam erga sanctam Romanam Ecclesiam et ejus vicarium habuit, unanimiter altisona voce, Dei nutu atque [Col. 0498D] beati Petri clavigeri regni coelorum, exclamarunt: Carolo Aug., etc.« Quae unius pontificis deliberatio a Ludovico II exaggeratur in litteris ad Basilium imperatorem, quas ex anonymo Salernitano (cap. 102) descriptas 18 alii referunt, ut aiebam in praefatione (tom. I, n. 4) post narratam Romani pontificis coronationem: »Praesertim, aiens, cum saepe tales ad imperium sunt asciti, qui nulla divina operatione per pontificum ministerium propositi solum a senatu et populo, nihil horum curantibus, imperatoria dignitate potiti sunt. Nonnulli vero nec sic, sed tantum a militibus sunt clamati, in imperio stabiliti sunt, ita ut etiam eorum quidam a feminis, quidam autem hoc, aut alio modo ad imperii Romani sceptra promoti sunt.« Estque adeo certum, ab scelere isto Romanorum profectam esse imperatoriam majestatem, ut perpetuum nil tale cogitantis pontificis monumentum exstet triclinium paulo ante factum a Leone ipso, ubi placitum celebratum fuisse [Col. 0499A] vidimus in ejus causa an. 799. Nam visuntur Leonis Carolique imagines musivo opere elaboratae, quarum quae Carolum repraesentat patriciatus insigne vexillum exhibet; praeterea inscriptio utrique superposita est hujusmodi:

SCSSIMUS D. N. LEO PAPA D. N. CARULO REGI.

Quae perperam interpretatur Alemannus (de Later. Pariet. c. 15) pro Carolo jam coronato, ut recte animadvertit Pagius (796, n. 8 seqq.) falsus et ipse in caeteris ad triclinium spectantibus: quod planum facere non est hujus loci.

XX. Incorruptis atque integris hujusmodi testimoniis nequidquam annalista Lambecianus auctoritatis aetatisque incertae, atque Joannes diaconus, qui Neapolitanorum episcoporum Vitas scripsit nono saeculo declinante, objiciuntur. Hic siquidem: »Leo, inquit, fugiens ad Carolum, spopondit ei, si de suis illum defenderet inimicis, Augustali eum [Col. 0499B] diademate coronare:« quod scilicet ex facto certo scriptor hic deduxit. Perinde annalista Lambecianus ex facto certo illationem falsam deducens, »Leoni« visum esse ait »et universis sanctis Patribus qui in ipso concilio aderant, seu reliquo Christiano populo, ut ipsum Carolum regem Francorum imperatorem nominare debuissent, qui ipsam Romam tenebat.« Somnia. Die 1 Decembris concilium est congregatum, cui nomen canonica purgatio Leonis papae. In quo pontifex de objectis sibi criminibus, super quatuor Evangeliorum libro se sacramento purgavit sponte; cujus sacramenti formulam affert Labbeus (Conc. tom. VII, p. 1158). Coronatio autem constanti scriptorum synchronorum testimonio facta est die sancto Natalis Domini in basilica sancti Petri, affluentis ob solemnitatem populi frequentissima, qui improvisae pontificis deliberationis acclamator fuit. Quamobrem uterque scriptor ad Italicas res illustrandas in lucem editus (Scrip. Ital. tom. I, par. II) 19 relinquendus mihi videtur iis, quos imperatoriae [Col. 0499C] dignitatis instaurationem ignorare juvat, ne scripta eorum corruant. Luitprandus quoque, qui centum post annis florebat, praepostere id factum narrat, longe tamen ab annalistae Lambeciani atque Joannis diaconi mendacibus affirmatis: »Post haec, inquit, die Natalis Salvatoris nostri ab omnibus praedictus rex Romanorum imperator Augustus est constitutus, et a papa nominato pontifice coronatus« (de Pont. Rom. Vitis, p. 268). Quod Luitprando verti vitio non debet pontificum gesta aliunde petita in compendium redigenti. At Liber Pontificalis Anastasio tributus, quo, id iterum urgeo, harum rerum integrior testis non suppetit, rationem etiam affert cur acclamationes populi consecutae sint coronationem, quia videlicet a consecratione pontificis ritu desumpto, acclamationes illae aliud in summa non erant, quam laudes fieri, aut cani solitae ante confessionem sancti Petri continuo post coronationem, ut videbimus (Dissert. VI, § 5) ubi ritus ipse proferetur. Interim [Col. 0499D] audienda Libri pontificalis verba, ut res planior fiat: »Carolo piissimo Augusto a Deo coronato, magno, pacifico imperatori vita et victoria: ante sacram confessionem beati Petri apostoli, plures sanctos invocantes ter dictum est, et ab omnibus constitutus est imperator Romanorum.«

XXI. Inauguratio ista Augustorum Occidentis, quae inter sacras caeremonias relata, et quibusdam identidem additis eo majestatis pervenit quae in caeremonialibus, ante editum patricii conspicitur, res prorsus nova est, quae ut jurisdictionem, ita indolem omnino aliam imperatoriae majestatis renovatae in Occidente manifestat ab ipso initio, nequidquam se torquent qui Orientali utramque similem fuisse contendunt. Quamvis enim et in Oriente mos invaluerit imperatorem per manus patriarchae Constantinopoleos coronandi, quod Leo ipse testatur (ep. 10, al. 4), non tamen erat patriarchae imperatorem constituere, sed electum acclamatumque solemni ritu coronare. [Col. 0500A] At contra in constituendo Carolo imperatore coronatio per pontificem facta, non fuit caeremonia, sed vera imperatoris institutio, ita ut successorum nullus per tot saecula imperator dici aut esse potuerit quin diadema susciperet a Romano pontifice, et ante confessionem sancti Petri. Quemadmodum enim reges et patricii perpetuo dicuntur a Leonis praedecessoribus beato Petro acceptum referre patriciatum: »In reges per suum apostolum beatum Petrum vos unguens, defensores sanctae suae Ecclesiae atque fidei orthodoxae constituit« (Cod. Car. tom. I, p. 189); ita imperatores, ut ab ipso Petro per successores suos constitui viderentur, novae hujus dignitatis institutor Leo ante sacratissimum 20 ejus corpus, et de ejus altari coronam suscipere voluit. Quae quidem opinio tam alte ipsorum principum mentibus sedit, ut ex iis duo, Henricus IV et Ludovicus Bavarus, cum nec minis, nec precibus imperialem coronam assequi potuissent, juxta formam a Leone III constitutam, per [Col. 0500B] pseudopontifices inaugurari voluerint in sancti Petri basilica ad sacrum illud altare, unde »coronam non gloriae sed confusionis« susceperunt, ut ait Bertoldus de Henrico IV ap. Baronium (1084, n. 2). Rem exemplis demonstrabo: plurimi enim refert, ad falsas opiniones rejiciendas, nullum dubitandi locum relinquere.

XXII. Undecim omnino Augusti numerantur ante anarchiam saeculi X, quam abstulit Magnus Otto Germanorum primus imperator: Septem videlicet Carolinae stirpis, Carolus Magnus, Ludovicus Pius, Lotharius I, Ludovicus II, Carolus Calvus, Carolus Crassus, et Arnulphus, qui supremum diem obiit anno 899, III Kal. Decembres. Sed inter Carolum Crassum et Arnulphum duo alienae stirpis imperatores inseruntur, Guido Spoleti dux, filiusque ejus Lambertus, annis circiter octo. Denique duo Augustae dignitatis competitores Ludovicus III Bosonis filius ex Hirmingarde filia Ludovici II, et Berengarius dux Forojuliensis [Col. 0500C] Everardi filius ex Gisla filia Ludovici Pii, qui ad annum pervenit 924 anarchiae octo et triginta annorum primum. Quae constant ex Francorum historia, unoque fere ictu oculi aspiciuntur in Exercitatione Genealogica Joannis Adami Bettingeri de familia Augusta Carolingica septem tabulis expressa. Per totum id 124 annorum spatium nullus imperialem dignitatem est adeptus alia ratione, quam descripta in litteris Ludovici II ad Basilium, sacram videlicet unctionem et diadema imperiale de manu pontificis suscipiendo, ne Ludovico quidem Pio excepto, qui singulari exemplo imperii coronam accepit in Francia a Stephano IV qui continuo post consecrationem suam eo se contulit, tum ne Leonina institutio detrimenti quid acciperet; tum praesertim ut diploma illud celebre ac fundamentale, quod Ludovicianum recentiores appellant, conficeretur, de quo disseram suo loco.

XXIII. Hac super re scriptores summae fidei Eginhardus et Theganus factum narrant, quod primo [Col. 0500D] aspectu indolem hanc certam renovati Occidentalis imperii turbare videtur. Quandoquidem Carolus Magnus senio jam confectus »consortem, ait Eginh., sibi totius regni et imperialis nominis haeredem constituit, impositoque capiti ejus diademate, imperatorem et Augustum jussit appellari.« Et Theganus (cap. 6) cum eo concinens, narrat Carolum a primatibus regni consilium petiisse 21 »si eis placuisset ut nomen suum, id est imperatoris, filio suo Ludewico tradidisset:« illis autem consentientibus, ad ecclesiam die Dominico profectum esse cum filio, quem paterna admonitione allocutum jussisse auream coronam propriis manibus sibi imponere »ob recordationem omnium praeceptorum quae mandaverat ei pater:« clauditque narrationem his verbis: »Ille perrexit in Aquitaniam, et dominus imperator tenuit regnum, et nomen suum honorifice sicut dignum erat.« Prosequitur seqq. capp. quemadmodum anno post Carolo imperatore mortuo, »Ludewicus de [Col. 0501A] partibus Aquitaniae venit Aquisgrani palatium, et suscepit omnia regna, quae Deus tradidit patri suo, sine ulla contradictione. Qui est an. Incarn. D. 814, qui est primus annus regni ejus.« Legationes postea suscepit regnorum eorumdem, quas inter Beneventanam, et Bernhardum fratris filium Italiae regem. Tandem anno tertio regni sui Stephanum IV pontificem summo cum honore atque obsequio ait exceptum Remis a rege, qui postmodum una cum Irmingarda regina diadema imperiale suscepit, et exinde imperator semper appellatur. Hinc annalista Italus conjecturis indulgens, ut solet, de Leonis consensu Ludovicum imperatorem esse creatum a patre colligit (an. 813). »Non enim, ait, a proceribus Franciae Romae dominationem acceperat una cum imperatoria dignitate:« Miror talia proferri ab erudito viro post visam Thegani sinceram narrationem, qui inter Caroli regna perspicue Italicum et Beneventanum recenset, interjacente pontificia ditione praetermissa. [Col. 0501B] Praeterquam quod. Eginhartus et Theganus unanimes luculentissime affirmant, Carolum concessisse, primatum consensu, nomen suum imperatoris, quod erat designare, non creare imperatorem, quemadmodum procedente tempore rex Romanorum, seu futurus imperator coepit eligi, qui nisi a pontifice imperiale diadema susciperet, imperator non erat.

XXIV. Neque Carolo Magno succensendum fuit, quasi societatis et amicitiae immemor, sanctae sedi injuriam fecerit, ipse siquidem Ludovicus Pius patrem imitatus Lotharium filium regnorum haeredem atque imperii consortem fecit. Rem narrat Theganus (cap. 21) iisdem fere verbis: »Supradictus vero imperator denominavit filium suum Lotharium, ut post obitum suum omnia regna, quae ei tradidit Deus per manus patris sui, susciperet, atque haberet nomen et imperium patris: et ob hoc caeteri filii indignati sunt.« Quid vero? Quod Carolo non licuit ob vitae brevitatem, ni fallor, Ludovicus filium imperii consortem Romam misit, ut a sancto Paschali I imperiale [Col. 0501C] diadema obtineret: quod 22 factum esse testantur ejusdem Lotharii litterae ap. Mabillonium (saec. IV, Bened. p. 513) quibus patri nuntiat promotionem suam: »Coram sancto altare, inquit, et coram sancto corpore beati Petri principis apostolorum a summo pontifice, vestro ex consensu et voluntate, benedictionem, honorem, et nomen suscepi imperialis officii; insuper diadema capitis, et gladium ad defensionem Ecclesiae.« Perinde factum esse cum Ludovico II ambigi nequaquam debet, tum quia consors et ipse factus fuit a patre, ut testantur annales Bertiniani ap. Pagium (an. 850, n. 6) missusque Romam ad Leonem IV ut coronam acciperet: »Lotharius filium suum Ludoicum Romam mittit; qui a Leone papa honorifice susceptus, et in imperatorem unctus est;« tum quia idem Basilio testatur Occidentale imperium longe esse potius Orientali, quia imperatores a summo pontifice inungi et coronari consuevere, ut sui praedecessores abavus, avus, et pater atque ipsemet inuncti coronatique fuerant. Et [Col. 0501D] quod maxime huc spectat, licet alibi a me allatum (tom. I, Praef. n. 4) gloriatur, se Romanos, et »Urbem divinitus gubernandam, et matrem omnium Ecclesiarum Dei defendendam atque sublimandam« suscepisse, quod, ut saepe vidimus, patricii officium erat.

XXV. Quid igitur, inquies, discriminis inter patricium et imperatorem invenitur? Ex brevi et vero potius quam lepido Trevirensis ecclesiae chorepiscopi Thegani opusculo, quale illud definivit Walafridus Strabo, discrimen istud, proindeque imperialis novae dignitatis vera indoles patet. An. 816 (cap. 17) Leonis III morte indicata, »Stephanus, inquit, post eum successit, qui statim postquam pontificatum suscepit, jussit omnem populum Romanum fidelitatem cum juramento promittere Ludewico.« En discrimen. Romani, qui sacrilegum facinus perpetraverant in sanctum Leonem III, eumque compulerant ut potestatis [Col. 0502A] consortem ad eosdem in officio continendos Carolum patricium, seu defensorem assumeret, majestatem imperatoriam pepererunt; neque id quidem cogitatum factumque est a sancto pontifice Leone, ut sanctum Petrum successoresque ditione sua spoliaret, quod non modo pontifice, sed homine omni indignum fuisset; neque Carolus summa pietate princeps qui tam vehementer jura sua vindicaverat sanctae sedi, eadem sibi restitui, sive tribui passus esset; verum ut subditos sibi populos imperatoria potestate accedente facilius regeret. Quare Lothario Pii Ludovici filio, cui fidelitatis juramentum Romani non praestiterant, cum consors imperii factus fuit, necdum anno 844 cum ab iisdem illud exigebat pro filio 23 Ludovico II Italiae rege; Sergius II, ut est in Libro Pontificali (sect. 487) haec reponi voluit per suos missos: »Quia, si vultis domno Lothario magno imperatori hoc sacramentum ut faciant, solummodo consentio, atque permitto, nam Hludovico ejus filio, [Col. 0502B] ut hoc peragatur, nec ego, nec omnis Romanorum nobilitas permittit.« Ex juramenti autem formula, in annalibus Fulden. apud Marquard. Freher. (tom. I, pag. 66) praestiti scilicet Arnulpho Carolinorum extremo patefiet, quis potestate suprema in Urbe dominaretur: »Juro per haec omnia Dei mysteria, quod, salvo honore, et lege mea, atque fidelitate domini Formosi papae, fidelis sum, et ero omnibus diebus vitae meae Arnolpho imperatori, et nunquam me ad illius infidelitatem cum aliquo homine sociabo; et Lamberto filio Agildrudae, et ipsi matri suae ad saecularem honorem nunquam adjutorium praebebo, et hanc civitatem Romam ipsi Lamperto, et matri ejus Agildrudae, et eorum hominibus per aliquod ingenium, aut argumentum non tradam.«

XXVI. Audis Romanos praestare juramentum imperatori, salvo honore et lege mea. Qui igitur Romanos tanquam pecus vile atque imbelle traducunt, antiqua tempora se ignorare ostendunt. Alcuinus, ut supra vidimus (num. XVI), valde alios Carolo Magno [Col. 0502C] eos depinxit. Idcirco Eginhardus (cap. 38) de additionibus ac mutationibus legum factis a Carolo, sermonem habens: »Post susceptum, inquit, imperiale nomen, cum adverteret multa legibus populi sui deesse (nam Franci duas habent leges plurimis in locis valde diversas), cogitavit quae deerant addere et discrepantia unire, prava quoque ac perperam prolata corrigere. Sed in iis nihil aliud ab eo factum est, quam quod pauca capitula, et ea imperfecta legibus addidit,« Francorum scilicet ac Langobardicae. Romanae autem, id licet valuisset, de consensu pontificis, ne apicem quidem attigit. Romani enim, ne id quisquam auderet, inviolatam sibi servari ab imperatoribus, ipso in juramento, quo suam fidem spondent, paciscuntur; deinde consortium illud imperatoriae potestatis legitimae dominationi pontificiae posthabent: Salva, inquiunt, potestate domini mei N. Quae duo satis mihi esse videntur ad percipiendum, quod imperatoria potestas Romae, nisi eadem aliquis abuteretur, nihil aliud erat quam [Col. 0502D] societas et communicatio pontificiae: quam Pagius, pro tam sublimi dignitate minus loquens, delegationem potestatis fuisse arbitratur. Ea propter ineptire mihi videntur ii qui disputant utri dominatio Urbis tribuenda sit? Suprema enim 24 omni proculdubio erat pontificis, ipsis imperatoribus testibus omni exceptione majoribus in suis pactis, seu privilegiis de regalibus confirmandis; quippe qui supremo jure sibi reservato in ducatibus Tusciae et Spoleti nominatim, caetera omnia confirmant pleno jure pontificibus, quemadmodum pleno jure aut possidebant ante donationes, aut obtinuerant a regibus Francorum Pippino et Carolo, quem non constat, num Siciliae, Sardiniae, et Corsicae insulas ante aut post coronam imperii donaverit, neque creditu proclive est, annis tredecim indonatam Romanam Ecclesiam reliquisse. Hujus vero supremae pontificiae potestatis in Urbis personas et res, ad regimen [Col. 0503A] quod attinet, ac defensionem, ut ait Ludovicus II, participes fiebant imperatores per imperialis diadematis impositionem; ita tamen ut inibi nullum placitum, aut ordinationem facerent de omnibus que pape et Romanis pertinent. Quae tamen conditio ab Ottone tantum coepit anno 962 una cum Germanico imperio. Nam Carolingios et dum regali utebantur potestate, jure patriciatus, et postquam imperatores sunt creati, habuisse placita in ipsa Urbe compertum est.

XXVII. Ex iis quae habita sunt a regibus attuli supra (num. 8) insigne illud a missis regiis celebratum anno 799 in causa sancti Leonis III. Audiamus nunc a monacho Engolismensi placitum Caroli jam imperatoris in eadem causa: »Post paucos autem dies jussit, eos qui papam anno superiori dehonestaverant, exhiberi; et habita de eis quaestione secundum legem Romanam, ut majestatis rei, capite damnati sunt. Pro quibus tamen papa pio affectu [Col. 0503B] apud imperatorem intercessit, et vita et membra eis concessa sunt, sed pro facinoris magnitudine exsilio deportati sunt.« Vides Carolum, supremae potestatis pontificiae participem, animadvertere in reos majestatis, qui scelus perpetrare ausi erant in summum principem, simulque vides salvam legem Romanam ab ipsa origine imperatoriae majestatis instauratae. Celebre aliud placitum refertur in Libro Pontificali (sect. 555) habitum a Ludovico II: »cum sanctiss. Leone (IV) pontifice, omnibus Romanis proceribus pariter et optimis [Fors. Optimatibus] Francis in domo, quam be. me. Leo III papa juxta Ecclesiam beati Petri apostoli fecerat, sedentibus, placitum habuit.« In eo, accusatio hujusmodi audita est ex ore Danielis magistri militum: »Gratianus Romanae urbis superista, quem erga vos fidelem esse creditis, mihi soli in domo sua nimium super Francos murmurans, dixit secrete: Quia Franci nihil nobis boni faciunt, neque adjutorium [Col. 0503C] praebent, sed magis, quae 25 nostra sunt, violenter tollunt. Quare non advocamus Graecos, et cum eis foedus pacis componentes, Francorum regem et gentem de nostro regno et dominatione expellimus?« Accusatio falsa detecta est, accusatore ipso calumniam confitente. Quare, »clementissimus imperator, nolens contra instituta veterum Augustorum peragere Romanorum, eos secundum Romanam legem instituit judicare. Quo judicio ipse Daniel multorum verbis reprehensus ore proprio manifestavit se falsum super eum dixisse. Ideo jam dicto Gratiano ante omnes est traditus, ut quidquid de eo facere vellet, potestatem haberet. Sed cum tam traditum Danielem imperator a Gratiano multa et humili supplicatione petivisset, Gratianus assensit. Quem ille statim plenaria sibi reddita gratia libenter suscepit, et sic de mortis est periculo liberatus.«

XXVIII. Equidem mente non assequor cur placito isto utantur Pagius (855, n. 5) aliique recentiores, [Col. 0503D] ut Ludovici Aug. supremum in Urbe dominium extundant. Agitantur scilicet consilia adversus Francos, quia non praebent adjutorium. Hinc vero evidens est majestatem imperatoriam patriciatus munere fungi debuisse. Agitur de foedere iciendo cum Graecis, Francos pellendi ergo de nostro regno et dominatione. Igitur de Romano dominatu ambigi haudquaquam potest, in quo Franci milites stationes habebant, ut Ecclesiae praesidio essent, praecipue adversus Saracenos Italiae et Romanae ditioni tum temporis molestissimos. Quem videlicet dominatum a regno Italiae et ducatu Beneventano distinctum fuisse, ut hodie est, eodemque jure a pontifice et Romanis administrari, quo suum a Francis, patet ex Constitutione quam Ludovici ejusdem parens Lotharius Eugenio II instigante ac probante fecerat (Holst. Coll. Rom. par. II, p. 210). Capite enim septimo constituitur pro utriusque dominationis concordia hoc pacto: »Praecipimus, etiam ut [Col. 0504A] depraedationes in confinio nostro non fiant; quae factae sunt, et ceterae injustitiae, secundum legem ab utrisque partibus emendentur.« Praetereo illud dicere, quod sententia juxta legem Romanam lata, falsum accusatorem multa et humili supplicatione ab accusato repetere, supremum dominium non redolet. Ad placita vero quod attinet, video, eadem ex causa, nimirum evincendi causa dominationem imperialem in Urbe, peti ex archivo Farfensi (ap. Mabill. Ann. tom. II, Append. n. 52) placitum habitum a missis imperialibus in palatio Lateranensi anno 829, Ludov. Pio et Lothario Augg. Libenter autem audirem, quid ii discriminis deprehendant placito isti cum aliis tempore regis Pippini habitis 26 an. 761. (Cod. Car. ep. 29, al. 17.) 765 et 767. (Ib. ep. 39, 42, al. 14, et 19). Cum caeteroqui nulli unquam in mentem venerit Pippino dominium Urbis asserere. Horum primum lubet ob oculos omnium ponere conferendum cum praedicto, quod eruunt ex archivo [Col. 0504B] Farfensi, atque usque adeo exaggeratur in annalibus Italicis.

XXIX. Narrat Paulus Pippino regi Francorum et patricio Romanorum, quemadmodum, »praefati denique missi vestri in nostri praesentia cum Langobardorum missis necnon et Pentapolensium ac singularum nostrarum civitatum hominibus assistentes, comprobatio coram eis facta est de habitis inter utrasque partes aliquibus justitiis, etc.« Farfensis autem archivi placitum est super invasionibus, quas monasterio factas asserebant monachi a summis pontificibus Adriano et Leone III. Missi igitur imperiales aiunt: »Residentibus nobis ibidem in judicio in palatio Lateranensi in praesentia domni Gregorii papae, et una simul nobiscum aderant Leo episcopus et bibliothecarius sanctae Romanae Ecclesiae Theodorus episcopus, Sirinus primicerius, Theophylactus numinculator, Gregorius fil. Mercurii, Petrus dux de Ravenna, Ingoaldus et Aceris abbates, Alboinus, Lanfridus, Emmo, et Maximus vassi domini [Col. 0504C] imperatoris, gastaldi, et alii plures.« Aliquid discrepantiae esse inter missos regios et imperiales negari non potest; similis tamen causa, judicium simile. Annalistae Italo (an. 829) videtur argumentum adeo evidens supremae imperatoriae potestatis, in Urbe ipsa, et in pontificiis aedibus pro tribunali agere, ut osorem veritatis habendum putet quicunque secum non sentit. Solertior Pagius (839, n. 3) ita de eodem placito loquitur: »Certe non pauca monumenta publica, et antiquorum loca recte intelligi non possunt, nisi sciatur penes quem Romae potestas judicandi hoc tempore fuerit.« Utrique erudito scriptori brevi aliquid reponendum. Annalistae scilicet monasterium Farfense in ducatu Spoletano situm, ad imperiale jus supremum tunc temporis pertinere, atque ea propter privilegia et jura illius ab imperatore vindicanda esse. Itaque cum inter ipsum et sanctam sedem de possessionibus controversia verterit, adeoque pontifex necessario audiendus [Col. 0504D] esset ex eo monasterio abbas Romam ducitur, qui coram pontifice, ut summa dignitas exigebat, suam causam diceret, assidentibus una cum legatis seu missis imperialibus, duobus episcopis, quorum alter erat sanctae sedis cancellarius, primicerio, aliisque officiis palatinis, quae satis superque sunt ad demonstrandum, quod missi imperiales non residebant pro tribunali; sed more illius aevi in concilio, seu congressu, pro maxima 27 quae tunc erat concordia sacerdotii et imperii, causas ecclesiasticas cognoscebant. Pagio autem reponendum est communicationem illam pontificiae potestatis, de qua diximus, satis lucis afferre monumentis publicis, locisque antiquorum obscuris.

XXX. Praeterire non debeo cl. nuperrimi historici Langobardiae minoris, seu ducatus Beneventani (Pratil. tom. II, p. 196 seq.) animadversionem ad verba illa Ludovici II in ep. ad Basilium: »Quorumque gentem et Urbem divinitus gubernandam, [Col. 0505A] et matrem omnium Ecclesiarum Dei defendendam atque sublimandam suscepimus.« Putabat scilicet vir cl. Romam cum ejus ducatu in potestatem Romm. pontt. venisse ex Ludovici Pii cessione, quod falsum esse Cod. Car. epistolis planissime demonstravi. Nihilominus veritatis amore impellente: »Non itaque, inquit, Ludovicus Pius Aug. Romanae urbis dominium aliquod sibi reservarat in celebri illa Constitutione, sive donationis Diplomate (quod pene omnes, etiam H. Grotius, P. Marca, Labbeus, aliique Galliarum, et Germaniae scriptores, tanquam veram, legitimam, certamque modo fatentur), in quo apertissime legitur, pontifici jurisdictionem in Romanum ducatum cessisse, sibi tantummodo reservato intercedendi jure pro recurrentibus, atque pro Ecclesiae defensione, ac tutela, quam iidem reges sibi cum attributis juribus ac privilegiis (patriciatus nempe, seu patronatus) sibi suisque successoribus reservarunt.« Deinde ineluctabili argumento allato ex Testamento [Col. 0505B] Caroli Magni, a Ludovico Pio ad verbum hac in re exscripto, dum tribus filiis uterque commendat, »ut curam, et defensionem Ecclesiae sancti Petri simul suscipiant, etc.,« continuo subjungit: »Haec ideo a me repetenda duxi, ut futilia quaedam argumenta, quae nuperi scriptores afferunt, quibus Romanam urbem sub imperatorum Occidentalium dominio fuisse contendunt, diluantur, et rejecta satis habes apud Romani pontificatus vindices.« Huc placita quaecunque inveniantur, huc monumenta publica referantur necesse est, ut vera eorum sententia teneatur. Ea propter ut Caroli Magni regis missi in Leonis III causa placitum habentes, Carolusque ipse imperator coronatus in eadem causa novum placitum celebrans, non alio quam patricii, seu defensoris munere functi sunt: ita aut imperatores, quibus jus nullum novum accessit in Urbe, praeter saepe dictam communicationem potestatis in personas pontifici subditas, aut eorum missi placita, actusque alios jurisdictionis exercentes Romae, iis tantum supremae [Col. 0505C] potestatis indicia praebent, qui sanctae sedi infensi, laicae potestatis assentatores, ac veritatis 28 osores, inexplorata penitus antiquitate, eam illustrasse sibi blandiuntur.

XXXI. Deferbuit, inficiari non ausim, priscus ille ardor, qui annis amplius centum viginti Pippinum, Carolum Magnum eorumque nepotes erga principem apostolorum successoresque ejus inflammavit. Neque inveniuntur post Ludovici II obitum tot suscepti labores pro Ecclesiae Romanorumque defensione, cum maxime necessarii essent, ut docent epistolae Joannis VIII, qui Carolum Calvum fr. Lotharii I ac Ludovici Pii filium coronavit anno 876, et Carolum Crassum filium Ludovici Germanici ejusdem Lotharii I fratris, anno 880. Quid vero? Ex socordia ista locupletius argumentum emersit verae indolis imperatoriae majestatis a Leone III instauratae. Nam Carolinis, qui sui muneris fere obliti erant, praetermissis, aliunde patrocinium Ecclesiae quaesitum est; [Col. 0505D] cumque Italiae principes Widonem Spoleti ducem, atque aemulum Berengarii solemniter acclamassent Italiae regem Ticini anno 889, hunc Stephanus V anno 891 Romam accersitum imperatorio diademate ornavit; cujus filius Lambertus pari modo sequenti anno imperii consors est coronatus a Formoso, nec nisi Lamberto tyrannidem occupante, sanctaeque sedi infenso, ad Carolinae stirpis extremum, nempe Arnulphum filium Carolomanni, qui Caroli Crassi frater erat, ad momentum ista dignitas rediit, ab anno 896 ad 899, idque admodum commode ad rem nostram, quippe ex juramento a Romanis huic praestito: salvo honore, et lege mea, atque fidelitate domini Formosi papae, quod supra est allatum (num. 25), quae esset potestas Carolinorum Augustorum in Urbe satis patet. Restaret aliquid explorandum de Ludovico III, Bosonis Burgundiae regis filio ex Hirmingarde filia Ludovici II quem Benedictus IV coronavit anno 900, et de Berengario duce Forojuliensi, [Col. 0506A] quem Everardus comes susceperat ex Gisla Pii Ludovici filia. At de horum utroque, ut de praedecessoribus a tempore Joannis VIII illud affirmare non dubito, quod a majorum exemplis descivere, ultimus praesertim ex iis Berengarius, qui caesus a suis, Carolingiorum Augustorum seriem terminavit.

XXXII. Quod certo discimus ab iisdem Augustis ad plenam renovatae majestatis indolem assequendam, in ipso actu coronationis publice legi faciebant pactum confirmationis, seu diploma, quo donationes et jura omnia sanctae sedis confirmabantur. Id non ex sua quisque voluntate componere consuevit; sed juxta normam Roma missam a pontifice ad eum, qui diademate imperiali exornandus erat. In archivo siquidem sanctae sedis donationes omnes et privilegia, seu diplomata praedecessorum 29 Caesarum servabantur, ut passim testatum videre est in libro Pontificali. Mitti autem consuevisse istam normam testatur Joannes VIII (ep. 63) Carolomanno, [Col. 0506B] qui summopere optabat imperii coronam adipisci, quam frater ejus Carolus Crassus est assecutus: »Legatos, inquit, ex latere nostro ad vos solemniter dirigemus, cumque pagina capitulariter continente, quae vos matri vestrae Romanae Ecclesiae, vestroque protectori beato Petro apostolo perpetualiter debetis concedere.« Neque alia putanda est, quam quae a Ludovico Pio primum facta sancto Paschali, eidem pontifici a Lothario filio confirmata erat; a Ludovico II Leoni IV, sibique a Carolo Calvo. Namque alibi (ep. 84) Carolo Crasso imperatori nuntiari cupit Romanas calamitates: »Nobis, inquiens, apud beatum Petrum consistentibus (in civitate Leonina, cui nondum accesserat urbis nomen) nullam urbis Romae potestatem a piis imperatoribus beato Petro principi apostolorum ejusque vicariis traditam haberemus.« Quibus verbis haud dubie lenocinatur imperatori, cujus opem implorat, nam Romam pontifici nemo concesserat, ut est demonstratum in Cod. Car.; at Ludovicus Pius una cum caeteris Romanae Ecclesiae [Col. 0506C] juribus Romam etiam complexus erat, ad cujus normam tres Augusti successores suum quisque diploma composuit: quod satis fuit Joanni, ut traditam a piis imperatoribus Romam profiteretur. Quemadmodum Carolus Magnus et Ludovicus Pius inter principes bene de Romana Ecclesia meritos Carolum Martellum recensent, quia legationes a Gregorio III acceperat, queis rogabatur, in maximis Urbis angustiis, ut illi opitularetur.

XXXIII. Pontificem autem non latuisse, quibusnam regibus, Augustisve acceptae referrentur donationes Romanae Ecclesiae factae, concilium comprobat, in quo anno 877 electionem coronationemque Caroli Calvi superiori anno a se peractam confirmari voluit (Labbe, Conc. tom. IX, p. 295). In eo siquidem meritis prosequitur laudibus Carolum Magnum »qui remp. praeliis auxit, victoriis dilatavit, sapientia decoravit. Qui cum omnes ecclesias sublimasset, semper hoc ei erat in voto, semper in desiderio, sicut [Col. 0506D] in gestis, quae de eo scripta sunt, legitur, ut sanctam Romanam Ecclesiam in antiquum statum et ordinem reformaret. Unde et hanc multis honoribus extulit, multis munificentiis et liberalitatibus ampliavit; adeo ut amissas olim urbes ei restituisset, et ex regni quoque sui parte alias non modicas contulisset. Sed pauca dicta sunt, nisi quae circa religionis incrementum gessit, magna et sublimia memorentur, etc.« Deinde veniens ad Ludovicum Pium, multis 30 ex capitibus eum commendat, sed nullam ab eo civitatem esse traditam memorat: »Cujus, inquit, filius divae rec. Hludovicus max. imp. pater hujus a Deo electi principis Caroli semper Aug. patrium solium adeo religione imitatus, pietate laudabiliter aemulatus est, ut et paterna divini cultus vota, et erga praelatam principalem Ecclesiam liberalitatis insignia pius natus aequipararet, et roboraret (en tibi Ludovicianum diploma omnia confirmans, nihil addens); sed et uberioribus beneficiis et dapsilibus beneficentiis [Col. 0507A] ut haeres gratissimus ampliaret.« Idemque Joannes mensibus aliquot, postquam imperatori lenocinatus, ut aiebam, Romam liberalitate Augustorum in Ecclesiae potestatem venisse affirmabat, concilio Tricassino II una cum Ludovico Balbo interfuit anno 878 (Ibid., p. 308). In eo autem, »promissio regum lecta est, et sacramenta quae Pippinus et Carolus obtulerunt beato Petro apostolo lecta sunt:« quia videlicet de excommunicandis Ecclesiae rerum invasoribus agebatur. At quatuor Caroli successorum diplomata, quippe quae nullam praeseferebant donationem propriam, sed jura tantum vetera confirmabant, nullatenus memorantur. Tametsi ab unoquoque Augusto antequam diadema susciperet, seu imperator fieret, diploma hujusmodi dari consuevisse ambigi nequaquam potest.

XXXIV. Profecto si pactum istud confirmationis ab ullo Augustorum praetermitti potuisset, nec Wido, nec Lambertus, nec Berengarius, quorum nil intererat, [Col. 0507B] quid Carolingii gessissent; praeterea ad sublime illud fastigium praepotentia ac rebus prospere gestis pervenerant, omisissent. Nihilominus laudabilis hujus consuetudinis iidem perspicua testimonia praebent. Et vero concilium Ravennae celebratum est anno 898 ab Joanne IX, cui intererat Lambertus imperator, qui eodem anno in venatione equo lapsus interiit (Ibid., p. 507). Pontifex atque imperator vicissim constitutiones edunt. Inter pontificias, quae huc spectant (cap. 6 seqq.) sunt hujusmodi: »Ut pactum, quod a be. me. vestro genitore domino Widone, et a vobis piissimis imperatoribus juxta praecedentem consuetudinem factum est, nunc reintegretur et inviolatum servetur. De locis autem, atque rebus, quae in eodem pacto continentur, praecepta nonnulla illicita facta sunt, quae petimus, ut in eadem synodo terminentur, et quae non recte facta sunt praecepta, corrumpantur. Ut patrimonia, seu suburbana, atque massae, et colonitiae, necnon [Col. 0507C] civitates, quae contra rationem, quasi per praecepta largita sunt, petimus reddantur.« A Berengario vero non solum diploma consuetum fuisse editum, sed etiam ipsa in solemnitate 31 coronationis publice lectum fuisse, testatur anonymus Augusti ejus panegyrista ap. Leibnitium (Script. Brunsw. tom. I, p. 255). Enarrata siquidem illius coronatione per manus pont. Joannis X, die sancto Paschatis an. 915, prosequitur:

. . . . Facta silentia tandem
Lectitat Augusti concessos munere pagos
Praesulis obsequio gradibus stans lector in altis;
Caesare quo norint omnes data munera; praedo
Ulterius paveat sacras sibi sumere terras.
Quamobrem tuto affirmari posse videtur Carolingiorum omnium diplomata hunc sibi locum vendicasse in celebritate coronationis, cujus ritum opportunius describam dissertatione VI, cum de Codice [Col. 0507D] Rudolphino sermo erit. Secus esse de diplomatis Augustorum Germaniae compertum erit § sequenti.

XXXV. Praedictorum autem quinque Caroli Crassi successorum, qui hujus finem inglorium anno 888 ineunte exceperunt, non ea praecipua laus est, suo unumquemque diplomate jura Ecclesiae omnia confirmasse. Id maxime attendi debet, quod regno Italiae inter se diviso atque in factiones distracto, qui eos inter potentior videbatur, spondebatque se Ecclesiae defensionem suscepturum, Romam a pontifice accersitus diadema imperiale adeptus est. Quod si eorum nullus eam dignitatem sibi armis asseruit, sed a pontificibus patrocinii spe illectis, impense quaesitam obtinuit, imperialis igitur majestas, quam Leo III instauravit in Occidente, per pontificiam coronationem ineunda erat, neque aliter ad sublime istud fastigium poterat perveniri. Quamobrem toto coelo aberrat Goldastus (not. ad cap. 28 Eginh.) cum Sigeberti, qui tribus fere saeculis post renovatum imperium [Col. 0508A] floruit, auctoritatem objicit Eginhardo oculato testi. Verba Sigeberti sunt: »Romani, qui ab imperio Constantinopolitano jamdiu animo desciverant, nunc accepta occasionis opportunitate, quia mulier excaecato imperatore Constantino filio suo eis imperabat, uno omnium consensu Carolo regi imperatorias laudes acclamant, eumque per manus Leonis papae coronant Caesarem et Augustum appellant.« Quam opinionem recentiores nonnulli obviis ulnis amplectuntur, minus advertentes hunc hominem fuisse infensissimum sancto pontifici Greg. VII, ut demonstrant eruditus adnotator Operum sancti Anselmi (ad ep. 56, lib. I, p. 557), ac Bellarminus (de Scr. Eccl.) et praesertim Baronius, qui pluribus in locis eum carpit, atque Henrico IV addictissimum fuisse evidenter comprobat, falsumque in plurimis, impostorem, 32 ac schismaticum suggillat. Quare illud mirandum subit, scriptores catholicos non puduisse hujusmodi hominis auctoritate res Romanorum [Col. 0508B] infirmasse. Equidem veram certamque indolem renovati imperii monumentis veterum patefecisse arbitror; propterea fontes indicasse unde ex eruditis nonnulli opiniones falsas derivarunt, satis mihi est ad easdem rejiciendas. Venio nunc ad ita factae atque institutae majestatis imperatoriae translationem ad Germanos, quae quidem nonnullas mutationes passa est; de illius tamen indole nihil omnino mutatum fuisse compertum atque exploratum erit. Praemitti autem oportet statum, seu conditionem Urbis, quae hanc translationem praecessit, ut clariora sint quae deinceps dicenda erunt.



§ IV.---De translatione imperii ad Germanos, ab Joanne XII facta anno 962.

XXXVI. Quae vidimus a Romanis inserta esse juramento, quod imperatori praestare consueverunt (sup. n. 25), salvo honore, et lege mea, atque fidelitate domini N. papae . . . . . nunquam me cum aliquo [Col. 0508C] homine sociabo . . . . . Hanc civitatem Romam ipsi N. non tradam: supremam quidem pontificis potestatem, cujus particeps per coronationem fiebat imperator, testatur; at simul potentiam Romanorum, eorumque administrationem reipub. luculenter designant. Quare in monumentis ejus temporis ac praesertim in Libro Pontificali, primates et proceres summis affectos honoribus videmus, tam laicos quam ex clero. Hujus ordinis sunt celebres ii septem, qui judices, et palatina officia nuncupantur: primicerius, secundicerius, nomenclator, arcarius, primus defensor, sacellarius, et primiscrinius, qui frequenter occurrunt in Cod. Carolino. Ad laicos vero quod spectat, eminentissimos duces et consules Codex Carolinus suppeditat (ep. 59, 60, 67; al. 49, 73, 69), magistros item militum cum eodem honoris titulo, ac prae aliis superistam, qui Luitprandi continuatori (Hist. Imp. et Reg. lib. VI, cap. 6) est primatum omnium primus: »Ex primatibus, inquit, Romanae [Col. 0508D] civitatis Stephanus filius Joannis superista;« post quem alios decem numerando recenset. Quin etiam Liber Pontificalis (sect. 554) appellat »Romanae urbis superistam« quam dignitatem, sive officium cum magisterio militum conjungit, atque palatii, et Romanae urbis superistam nullo discrimine eumdem 33 nuncupat: »eminentiss. magister militum, et Romani palatii egregius superista, et consiliarius.« Ex quibus supremo principi Romano pontifici subjecta esse officia plurima, ut regibus Francorum in suo regno, planum fit; unde utrinque gubernatores urbium, militumque duces assumi, necnon legationes in gravioribus rebus adornari moris fuit. Nil autem melius comprobat quid Romani isti primates possent, quaeve eorum partes in administratione essent, quam vacatio illa imperii per octo et triginta annos ab emortuali Berengarii 924 ad 962, cum Otto Magnus imperiale diadema est assecutus a Joanne XII. Romanis quippe invitis nullum ex Italiae regibus, [Col. 0509A] quorum series non defecit, licuit pontificibus ad imperialem dignitatem sublevare.

XXXVII. Et vero praepotentia Tusculanorum comitum, quae sub finem noni saeculi Arnulpho adhuc superstite emergens, dum magni duo aemuli Ludovicus III et Berengarius de regno Italiae decertabant, adolevit, ac denique in tyrannidem apertam erupit, horridam Romae ipsius faciem repraesentat. Quam equidem spectari malo apud Luitprandum et Baronium (ab an. 908, n. 5) quam ipse exponens, indignitatum illius aevi relator fieri, ut potentiae Romanorum testimonia in medium afferam. Summa duntaxat capita excurram, quae ad novam imperatoriae majestatis institutionem juxta primaevam Leonis III renovationem perducant: objiciendam scilicet Struvio atque ejus opinionis assertoribus, qui tanti principis virtute abutentes, non pro defensione sanctae Romanae Ecclesiae ac Romanorum a summo pontifice creatum imperatorem fatentur, ut debent, sed ipsum [Col. 0509B] per se acquisito armis imperio potitum esse dictitant. Tusculani igitur comites, usurpata tyrannide, ad sanctuarium quoque manus impias extendere non dubitarunt. E sua enim stirpe ineptos plerumque homines, et, si Luitprando fides, vitio genitos, vitiisque mancipatos ad principis apostolorum sedem evehere non sunt veriti, ut tutius potiri rerum perseverarent: ita ut, praeter fidei depositum, adversus quam portas inferi non praevalituras infallibili divini Salvatoris oraculo edocemur, omnia pessum ierint. Celebres sunt praecipue senatrices illae Theodora senior et junior, Marocia, ac Stephania, quarum opera tantae indignitates perpetrabantur. Harum quippe artibus, qui Petri successores eligebantur, nulla fere auctoritate in civilibus rebus usi sunt. Foedo in hoc rerum statu Hugo rex Italiae Marociam, viro ejus mortuo, nempe Widone Alberici marchionis et comitis Tusculani filio, uxorem duxit, cumque ea ex Adriana Mole dominatus est Romanis, ut antea fecerat Theodora Marociae mater. Nec 34 tamen [Col. 0509C] diu; nam Albericus junior Alberici filius levi ex causa in vitricum Italiae regem Romanos commovit. Quamobrem hic fuga elapsus vix tandem redemit pacem Alda filia sua cum Alberico in matrimonium conjuncta. Alberici ejusdem filius Octavianus anno 956 adhuc impubes pontificatum invasit. Tunc vero duplici ex capite Urbis dominus, cum a Berengario Italiae rege ejusque filio Adelberto multa indigna passus esset, Ottonem Germaniae regem in Italiam cum exercitu accersivit, eumque Ecclesiae et Italiae maximum defensorem expertus, imperatorem creavit anno 962.

XXXVIII. De Italiae regis expulsione insigne suppetit testimonium Frodoardi (an. 933), qui refert quemadmodum Rhemensis ecclesiae missi, Roma redeuntes cum pallio pro Artaldo archiepiscopo, »nuntiant, Joannem (XI) papam filium Mariae, quae et Marocia dicitur, sub custodia detineri a fratre suo nomine Albrico, qui matrem quoque suam Marociam [Col. 0509D] clausam servabat, et Romam contra Hugonem regem tenebat.« De Alberici autem et Romanorum consilio post regis expulsionem Blondus (Dec. 2, lib. II) haec narrat: »Romae enim duo consules ex nobilitate quotannis tunc fiebant, qui ad vetusti consulatus exemplar summae rerum praeessent, et praefectus item ex nobilitate creatus populo jus dicebat. Ex plebe autem creati singulis annis duodecim, quibus decarconibus erat appellatio, senatus vices in conciliis et deliberationibus obtinebant.« Quam rerum administrationem principio etiam saeculi sequentis obtinere testatur Ditmarus apud Leibnitium (Script. rer. Brunsv. tom. I, p. 400) Henrici I coronationem enarrans: »Decursis a Dom. Incarn. post millenarii plenitudinem numeri annis tredecim, et in subsequentis anni secundo mense, ac hebdomada tertia, anno autem regni ejus tertiodecimo, et die Dom. ac VI Kal. Mart. Henricus Dei gratia rex inclytus a senatoribus duodecim vallatus, quorum [Col. 0510A] sex rasi barba, alii prolixa mystice incedebant cum baculis.« Itaque Joannes ad Petri cathedram ascendens hujusmodi administrationem invenit Romae a suo genitore, Romanisque primatibus institutam; cumque in uno eodemque homine, divino consilio conjungerentur invasio principatus et principis legitimi potestas, quod Agapitus II ante annos decem non potuit, facili negotio ejus successor Joannes perfecit. Otto siquidem potentissimus Germaniae rex ab illo etiam pontifice invitatus advenerat, iteratisque victoriis Italiam a Berengarii ejusque filii tyrannide liberaverat. Cum vero, juxta pontificis ejusdem vota, in Urbem progressurus esset, per Albericum, 35 Romanosque non licuit, ut testatur Flodoardus apud Pagium (952, n. 1): »Otto rex legationem pro susceptione sui Romam dirigit, qua non obtenta, cum uxore in sua regreditur.«

XXXIX. Secus accidit Joanne pontifice, ut Luitprandus integer atque oculatus testis affirmat, cujus verbis [Col. 0510B] (lib. VI, cap. 6) lubet rem totam, quemadmodum se habuit, enarrare: »Regnantibus, imo saevientibus in Italia, et, ut verius fateamur, tyrannidem exercentibus Berengario atque Adelberto, Joannes summus pontifex, et universalis papa, cujus tunc Ecclesia supradictorum Berengarii atque Adelberti saevitiam erat experta, legatos sanctae Romanae Ecclesiae Joannem videlicet card. diaconum, et Azzonem scriniarium sereniss. atque piissimo tunc regi, nunc Aug. Caesari Ottoni destinavit; suppliciter litteris et regum signis orans, quatenus pro Dei amore sanctorumque apostolor. Petri et Pauli, quos delictorum suorum cupierat esse remissores, se sibique commissam sanctam Romanam Ecclesiam ex eorum faucibus liberaret, ac saluti et libertati pristinae restitueret. . . . . Qui tanto Berengarium atque Adelbertum celerius regno expulit, quanto evidentius constat, quod commilitones Petrum et Paulum sanctissimos apostolos habuit. Bonus itaque rex dispersa colligens et confracta consolidans, quod cuique proprium [Col. 0510C] fuit, restituit. Dehinc Romam similia facturus adiit, ubi miro ornatu miroque apparatu susceptus, ab eodem summo pontifice et universali papa Joanne unctionem suscepit imperii. Cui non solum propria restituit, verum etiam ingentibus gemmarum, auri et argenti muneribus ipsum honoravit. Jusjurandum vero ab eodem papa Joanne supra pretiosissimum corpus Petri, atque omnibus civitatis proceribus, se nunquam Berengario atque Adelberto auxiliaturum, accepit. Post haec in patriam properanter repedavit.« Simile juramentum, si meministi (sup. n. 25), Romani praestiterunt Arnulpho. Quare ambigi non posse videretur, quin proceres formula eadem usi sint: Salvo honore et lege mea atque fidelitate domini Joannis. (De juramento praestito a pontifice similia proferre nemo ausit; summus enim princeps alii principi, quem suae potestatis facit participem in subditos, non fidelitatem seu subjectionem jurat, sed sacramento pollicetur, se illius hostibus non adhaesurum). [Col. 0510D] Luitprandus autem ne Romanos quidem alio sacramento usos esse affirmat. Utroque juramento mirum in modum abutuntur scriptores apostolicae sedi infensi, ut, pontificis auctoritate depressa, imperialem 36 plus aequo elevent: propterea res cominus aggredienda erit, ut quanto dissideant intervallo a veritate patefiat.

XL. Cum pontifex Joannes de imperatoria majestate ad Germanos transferenda cogitaret, non de improviso tanti momenti negotium peragendum censuit, ut Leo III; alia enim tempora erant, alii mores. Sed per legatos suos, quod ex consequentibus liquet, duo sacramenta proposuit magno regi, quorum alterum pontifici, populo Romano alterum praestandum ab illo erat, antequam imperiale diadema susciperet; ita tamen, ut pontifici sacramentum faceret per suos nuntios, antequam proficisceretur Romam versus, quod postea per se ipse, ut colligitur ex more successorum, in solemnitate coronationis [Col. 0511A] repeteret. Pari modo Romanis semel ad radices montis Marii, iterumque Leoninam civitatem ingredientes Romanorum reges aliud sacramentum praestitisse vetera monumenta testantur. Ex praestantissimo codice Albiniano primum Ottonis sacramentum suppetit, locusque ipse, ubi servatur autographum: »Juramentum nuntiorum Ottonis futuri imperatoris, quod est in Saxonia in monasterio, quod dicitur Liuncburg. Domno Joanni pape XII rex Otto per nos promittit et jurat per Patrem, et Filium, et Spiritum sanctum, et per hoc lignum vivifice crucis, et has reliquias sanctorum, quod si permittente Deo Romam venerit, sanctam Rom. Ecclesiam, et eumdem dominum Joannem papam rectorem ipsius exaltabit secundum suum posse, si vivum eum invenerit. Sin autem, cum qui erit [et nunquam vitam, aut membra, et ipsum honorem quem habet] sua voluntate et suo consensu, aut suo consilio, aut sua exhortatione perdet neque ipse, neque aliquis successorum ejus. Et in Roma nullum placitum, aut ordinationem [Col. 0511B] faciet de omnibus, que pape et Romanis pertinent [sine tuo consilio. Et quidquid in nostram potestatem de terra sancti Petri pervenerit, tibi reddam]. Cuicunque autem regnum Italicum permittet, jurare faciet illum, ut adjutor sit domino pape, et successoribus ejus ad defendendam terram sancti Petri secundum suum posse. Sic adjuvet Deus eumdem dominum regem Octonem, et hec sancta Evangelia, et hec sacrosancta sanctuaria.« Semel et iterum supplevi ex Gratiano (dist. 63, c. 33. Tibi Domino) quae certo videntur deesse in apographo, quod Romae nactus fuit Albinus, tum quia Baronius (960, n. 4) aliique eruditi omnes, ne annalista quidem Italo excepto, illud solum noscentes, religioni habuerunt quidpiam de eo detrahere, tum 37 quia successores Ottonis, quod majus est, quidquid Albiniano deest, per suos legatos expresserunt.

XLI. Huc accedit Luitprandi, seu mavis ejus continuatoris [Col. 0511C] synchroni testimonium omni exceptione majus (lib. 6, cap. 6) qui narrat quemadmodum Otto pontificiis nuntiis querentibus obsideri sancti Leonis oppidum in monte Feretrano, quod sanctae sedis juris erat, reposuit: »Omnem terram sancti Petri, quae nostrae potestati subjecta est, Ecclesiae promisimus reddere; atque id rei est, quod ex hac munitione Berengarium cum omni familia pellere laboramus. Quo enim pacto terram hanc ei reddere possumus, si non prius eam ex violentorum manibus ereptam potestati nostrae subdamus?« Quamobrem dubitari non potest quin Albinus in apographum inciderit minus accuratum. Cur autem istud a me praeferatur alii ab eruditis omnibus accepto, causa est Gratiani licentia in veteribus monumentis proferendis. Quamvis enim rei summam non attigerit, ea de verbo ad verbum exprimere, ut debuit, minus laboravit. Quid enimvero necesse erat legatos Ottonis delegata principis potestate exuere, ut ipse princeps loqui [Col. 0511D] eorum ore videretur? Nullum ex ejus successoribus reperire erit, qui hujusmodi exemplum sit secutus. Bono autem omine prodiit ex monasterio Lunaeburgensi sancti Michaelis in Saxonia sacramentum Ottonis Saxonis, primi ex Germania imperatoris, quo editum a Gratiano ratum firmumque esse monstratur. Quamvis enim nulli eruditorum unquam in dubium venerit, locupletius tamen testimonium jurisconsultis Germanicis afferendum erat, ut vera indoles imperii ad Germanos translati teneretur. Non igitur Romanum imperium a Carolo Magno acquisitum, deinde ab Ottone Magno denuo vindicatum, perpetuoque jure cum regno Germanico ita conjunctum, ut et nomen suum in istud transtulerit, ut constanter omnes docent; sed Italia a tyrannide illius regum vindicata, Romanaeque ditionis ac praecipue pontificis suscepta defensio et Carolo et Ottoni dignitatem, seu majestatem imperatoriam peperere. Hoc tamen inter utrumque magnum regem discrimine, quod Carolus [Col. 0512A] de improviso per manus pontificis coronatus, dictusque imperator fuit, Romanis tantum patronum seu defensorem acclamantibus, Otto autem ad tam sublime fastigium non pervenit, nisi praemisso juramento, de quo loquimur, pontifici; alioque Romanis, de quo mox breviter dicam, fusiusque agam infra (Diss. 6).

XLII. Est profecto quod mirer, Conringium minime intellexisse hanc indolem ex paucis Leonis III epistolis, quas semel et iterum publicans 38 Augusti tantum nominis sategit. Attamen Leo testatus erat (epist. 5) Carolo Augusto, vestram exspectamus defensionem, et consolationem . . . . vestra imperialis defensio ubique multipliciter resonat.« Et alibi (ep. 8, al. 3) profitetur se cum suis sacerdotibus Deum orare, ut Carolum ad exaltationem et defensionem Ecclesiae per longa annorum curricula conservare et protegere lubeat. De propria autem dominatione agens (ep. 5) primum dolet a Francis hominibus vectigalia Exarchatus usurpari in singulis civitatibus: [Col. 0512B] Secundum quod solebat dux, qui a nobis erat constitutus . . . . Unde ipsi duces minime possunt suffragium nobis plenissime praesentare. Et alibi (ep. 2, al. 10) cum palatii Ravennatis reditus invaderentur: Quaesumus, inquit, vestram imperialem clementiam, ut sic de vestra a Deo accepta donatione, quam praedicto Dei apostolo obtulistis, peragere jubeatis, quatenus in nulla minuatur parte; sed maxime per vestrum laboriosum certamen firma, atque stabilis, et inconcussa perennis temporibus persistere valeat. Rursusque alibi (ep. 3, al. 1) de iisdem civitatibus Exarchatus: Oblatio, ait, quam dulcissimus genitor vester dominus Pippinus rex beato Petro apostolo obtulit, et vos confirmastis. Haec vero amandant jurisconsultorum imaginationes, qui Octaviani aut saltem Constantini temporibus, Caroli et Ottonis aetates aequiparando, imperium ab utroque armis quaesitum arbitrantur. Non regiones et provinciae Romanum imperium constituebant, sed rex quicunque a Romano pontifice imperiali [Col. 0512C] diademate redimitus, ditionibus suis pluribus paucioribusve, Italiae regnum seu Langobardiam, Etruriam, et Spoletanum ducatum adjungebat, quae cum terram sancti Petri, seu ditionem ecclesiasticam fere circumscribant, promptiorem pontifici, et sanctae sedi defensionem pollicebantur.

XLIII. Quamobrem doctissimus abbas Godefridus (Chron. Godw. tom. I, l. II, c. 1, p. 119) ne reges quidem Romanorum appellatos animadvertit Germaniae reges, ante Italici regni possessionem: »Si hunc, inquit, exactius consideremus regis Romanorum titulum, nec ab Ottonianis imperatoribus unquam, nec etiam in temporibus sequioribus ante actualem Italici regni possessionem adhibitus.« Et inferius (ibid. cap. 3, p. 163) ubi sermo est de Magno Ottone: »Observandum est, ait, nec reges nostros anteriores, Conradum scilicet et Henricum, nec Ottonem I ante susceptam Romae coronationem, et sic ante obtentum imperium, cum sceptro ullo in sigillis repraesentari:« [Col. 0512D] multisque ad rem probandam allatis, diligentissimus hic monumentorum 39 veterum scrutator (ibid. p. 166) definire non dubitat in hunc modum: »Ex quibus omnibus firmiter concludendum est, Ottonem I ante susceptam Romae coronationem solo regis titulo in plurimis simpliciter, in nonnullis diplomatibus cum quibusdam additamentis, usum fuisse.« Eamdem rem compertam habuit annalista Italus diplomatum et chartarum auctoritate; quapropter in annalibus passim, praecipue an. 1433, 1493, 1519, affirmat nulli regi Romanorum imperatoris nomen tributum inveniri ante susceptam Romae coronationem de manu pontificis. Hinc est, quod in ancipiti illa Germaniae regum electione, Philippi scilicet atque Ottonis, Innocentius III (de Negotio Imp., ep. 30, 33, 92) Germanos rem certam edocens: »Etsi, inquit, alibi coronam regni recipiat, ab apostolica tamen sede ultimam manus impositionem, et coronam imperii recipit imperator.« Pari modo Langobardis proponens exemplum [Col. 0513A] Lotharii II ducis Saxoniae, et Conradi fratris Friderici ducis Sueviae, utriusque electi: »Romanus, ait, pontifex Lotharium coronavit, et imperium obtinuit coronatus.« Regibusque ipsis Germaniae usque adeo persuasum erat hanc veram esse indolem renovati per Leonem III imperii, ut non pauci, praesertim e Suevica stirpe, sanctae sedis osores pravitatem suam dissimularint, quoad coronam assequerentur, et Henricus IV ac Ludovicus Bavarus pseudopontifices creari curaverint, ut aiebam supra (num. 21), a quibus imperiale diadema susciperent, quod est testimonium omnium locupletissimum.

XLIV. Neque coronatio tantum Germanos Carolingiorum similes fecit, verum electio ipsa, ante constitutam certam eligendi formam consilio Romani pontificis post Fridericum II saeculo tertiodecimo. Et sane, cum Otto III novi aliquid deliberare praesumpserit super electione futuri imperatoris, connivente Gregorio V, tum quia regiae ejusdem [Col. 0513B] stirpis erat, tum quia Augusti opera ad summum fastigium ascenderat, Benedictus VIII, teste Glabro apud Baron. (1013, n. 5), sanctionem istam edidit, qua primaevam indolem imperii confirmavit: »Ne quisquam audacter imperii Romani sceptrum praeproperus gestare princeps appetat, seu imperator dici, aut esse valeat, nisi quem papa sedis Romanae morum probitate delegerit aptum reip. eique commiserit insigne imperiale.« Quae quidem Constitutio ab sancto imperatore Henrico roborata est praeclaro sui exemplo, cum sequenti anno coronam imperii ab eodem Benedicto obtinuit. Rem narrat Ditmarus apud Leibnitium (Scr. rer. Brunsv. tom. I, pag. 400) conceptis his verbis uni annalistae 40 Italo (an. 1014) minus perspicuis: »Cum dilecta suimet conjuge Cunegunda ad ecclesiam sancti Petri papa exspectante venit, et antequam introduceretur, ab eodem interrogatus, si fidelis vellet Romanae patronus esse et defensor Ecclesiae, sibi autem suisque successoribus per omnia fidelis, devota professione respondit. [Col. 0513C] Et tunc ab eodem inunctionem et coronam cum contectali sua suscepit.« Quem Ditmari locum recte Nat. Alexander (saec. XI, c. 9, art. 1, p. 617) interpretatus: »Jurata prius, inquit, Romanae Ecclesiae ipsique Benedicto ac successoribus fidelitate ac defensione, ut Ditmarus initio libri septimi testatur.« Unus annalista Italus aut non sensit, aut sentire noluit, rem esse de promissione seu professione in caeremonialibus libris celebri, quam Carolingii quoque super gradibus basilicae sancti Petri emittere consueverunt. De qua licet opportunius agendum sit, cum tamen doctissimus Mabillonius et ipse interpretans allata verba Ditmari (Mus. It. tom. II, p. 216) minus recte affirmet, Carolingios haud dissimili formula usos esse, professionum discrimen hic in antecessum proponam necesse est.

XLV. Formula professionis qua usi sunt Carolingii exstat in antiquo illo Ordine apud Mabillonium (ibid. p. 215) et ap. Martene (de ant. Ec. Rit. lib. II, [Col. 0513D] c. 9) parvo cum discrimine sic expressa: »Promissio imperatoris. In nomine Christi promitto, spondeo, atque polliceor ego N. imperator coram Deo, et beato Petro, me protectorem et defensorem esse hujus sanctae Romanae Ecclesiae in omnibus utilitatibus, in quantum divino fultus fuero adjutorio, secundum scire meum et posse.« Eamdem aliquantulum variam ven. Baronius (800, n. 7) jampridem in sacros Annales retulerat jusjurandum appellans, quo Carolum et posteros usos esse contendit, ne hiscente quidem Pagio. Equidem video Leonem III (ep. 2, al. 10) loquendi genere usum esse, quod Adrianum minime adhibuisse deprehendi: Qui vos, inquit, in suis utilitatibus defensores constituit, quae a professione non multum abludunt. Praeterea animadverto promissionem imperatoris nuncupari, atque imperatorem professionem illam emittere, quod uni Carolo, qui de improviso coronatus dictusque imperator fuit. convenire potest. Quamobrem Baronii [Col. 0514A] opinionem amplector, promissionemque istam, seu jusjurandum Carolo Magno ascribo. Secus est de Caroli successoribus; hos enim haud nomen imperatoris usurpasse ante coronationem constat ex litteris Lotharii supra allatis (num. 24) ad patrem suum Ludovicum Pium: benedictionem, honorem, et nomen suscepi imperialis officii, quibuscum vetera omnia monumenta concinunt, ut suo loco planum fiet. Hac tantum 41 in re cum Carolo illis convenisse intelligo, quod professionem, seu juramentum a sacramento Germanorum admodum diversum emiserunt, ii saltem, qui ex Caroli progenie orti, vere posteri cum Baronio appellari possunt. Postremi enim reges seriei Carolingicae videntur et ipsi sacramentum fidelitatis praestitisse, tametsi documentorum inopia pro certo affirmari nequeat.

XLVI. Quod omni procul dubio affirmandum est, Germaniae reges imperialia insignia non assequebantur nisi sacramento fidelitatis praemisso, quod in Ordine, seu Caeremoniali ad annum 1046 spectante [Col. 0514B] (infra diss. 6, n. 24) sic fluit: »In nomine Domini nostri Jesu Christi. Ego rex N. Romm. et futurus imperator Romanorum promitto, spondeo, polliceor, atque per haec Evangelia juro coram Deo, ac beato Petro apostolo, et beati Petri apostoli vicario domno N. papae fidelitatem, tuisque successoribus canonice intrantibus, meque a modo protectorem ac defensorem fore hujus sanctae Rom. Ecclesiae, et vestrae personae, vestrorumque successorum in omnibus utilitatibus, in quantum divino fultus fuero adjutorio, secundum scire meum ac posse sine fraude ac malo ingenio. Sic me Deus adjuvet, et haec sancta Dei evangelia.« Num Otto Magnus caeterique Ottones duo, filius nempe et nepos, sacramentum hujus simile ediderint, praeter allatum Tibi Domino; an successor Ottonis III, sanctus Henricus omnium primus fidelitatem sit pollicitus, incompertum mihi esse fateor. Creditu tamen proclive est, sin verbis iisdem, nam titulus regis Romanorum non conveniebat [Col. 0514C] Ottonibus, sententia eadem pollicitos esse fidelitatem. Cum enim de transferenda imperiali dignitate in potentissimum regem Ottonem a pontifice et Romanis primatibus deliberatum fuit, non temere tantum negotium pertractatum fuisse jam dixi (num. 40); magis autem ac magis confirmatur juramento alio quod Romani exegerunt ab imperatore electo, antequam diadema imperiale suscepturus, civitatem Leoninam ingrederetur; nam neque Germaniae regem ad jusjurandum faciliorem, nec Romanos ad id petendum audaciores reddere alia poterat quam translatae hujus dignitatis occasio, cum duodequadraginta jam annis duplici potestati morem gerere desueverant. Praeterquamquod idem Magnus Otto non solum a pontifice, sed etiam ab omnibus civitatis proceribus, se nunquam Berengario, atque Adelberto auxiliaturos, jusjurandum accepit, ut Luitprandus testatur: quare ut pontifex, ita et proceres a rege Ottone juramentum exegisse ambigendum [Col. 0514D] non videtur.

42 XLVII. Certe in antiquissimo illo Ordine anni 1046 exstat duplex id juramentum Romanis praestitum ab Henrico III Germaniae rege, et in actis coronationis Henrici V apud Baronium (1111, n. 5) legitur: »Duo juramenta ex more fecit, unum juxta ponticulum, alterum juxta porticus portam populo fecit.« Quae quidem consuetudo ad Henricum IV non refertur, quia non fuit coronatus; multo minus ad Henricum III qui, cum Romae esset, duo illa juramenta alibi praestitit. Consuetudo igitur, seu mos vetustior in actis laudatur. Ea vero unde melius repetatur, quam a translatione imperii ad Germanos, non video. Quamobrem, tametsi conjecturis indulgere non soleo, mihi tamen persuasissimum est rei certae originem ista certiorem inveniri non posse. Caeterum animadverti debet, quod promissio, seu professio Carolingiorum, in area super gradibus basilicae sancti Petri solebat fieri; at sacramentum [Col. 0515A] Germanorum per saeculum XII fieri coeptum est in oratorio sanctae Mariae in Turri. Ibique repeti consuevit sacramentum per nuntios praestitum; talis enim locus praescribitur in caeremoniali libro veteri, quo usus est Clemens V (ap. Raynaldum 1311, n. 14) tametsi idem pontifex permittit arbitrio electi imperatoris renovationem sacramenti per nuntios praestiti alterutro in loco, dummodo non omittatur. »Renovet etiam sacramentum per suos procuratores praestitum suae approbationis tempore coram nobis, secundum tenorem suprascriptum. Et si in adventu suo in gradibus, ubi eidem tu et legatus obviabitis, antefatus renovationem praedictam facere praeeligeret, contentamur.« Ex eodem vero Caeremoniali antiquo rem discimus, quae praeteriri omnino non debet. Aperta illa expressio fidelitatis, de qua satis dictum esse videtur, desuevit post Henricum III, juramenti tamen formula, a Carolingiorum promissione diversa et in ordinem coronationis relata remanente; [Col. 0515B] adeoque Henricum V et Fridericum I jurasse invenimus ex libro, nempe ex Ordine, seu Caeremoniali. Quod si in Caeremoniali libro, quem Clemens V Avenione Romam transmisit pro Henrici VII coronatione, jurandi verbum desiderabatur, id factum puta, non quia juramentum exsoleverit, sed quia sacramentum, seu juramentum per nuntios praestitum, ab imperatore electo renovandum erat. Quare in Caeremoniali etiam patricii juramentum reperitur: cujus formulae, ut fidelitatis sacramentum dici possit, nihil aliud deest quam vox ipsa fidelitatis expressa.

XLVIII. Quam rem luculenter comprobat Lotharii II sacramentum, in maximis Urbanarum rerum difficultatibus praestitum, novo exemplo, 43 ante fores basilicae Lateranensis. Celebre illud est apud Baronium (1133, n. 2), mihi autem lubet ex Albiniano codice idem proferre uno aut altero verbulo varians a schedis Vat. unde illud exscripsit Baronius: »Hoc est juramentum quod dominus rex Lotharius [Col. 0515C] tempore haeresis filii Petri Leonis domino pape Innocentio praestitit ante fores basilice sancti Salvatoris que Constantiniana appellatur, in die qua coronatus est ab ipso Innoc. antequam coronam acciperet, domino Censio Frajapañ [Bar. de Frajapanis] juramentum computante, et Octone nepote suo ac caeteris nobilibus Romanis ibi existentibus. Ego Lotharius rex promitto, et juro tibi domino pape Innocentio, tuisque successoribus securitatem vite, et membri (Bar. et in membris) et male captionis, et defendere papatum et honorem tuum, et regalia sancti Petri que habes manutenere, et que non habes, juxta meum posse, recuperare.« Plenius profecto juramentum praestitere Lotharii decessor Henricus V atque Fridericus I ex libro Caeremoniali, ut habent utriusque acta; nihilominus conferenti summam hujus juramenti, dum praecipitanter fieri omnia compulit antipapa Anacletus validissimis armatorum cuneis Vaticanum, Adrianam Molem, aliaque munimenta [Col. 0515D] occupans, planum erit, non modo a Carolingiorum promissione istud juramentum discrepare, sed fidelitatis sacramentum vere esse.

XLIX. Dum audis Lotharium in Lateranensi basilica esse coronatum, ne putes quid detractum esse de instauratae imperatoriae majestatis indole. Henricus etiam VII ibidem coronari debuit anno 1312. Nam Siciliae rex Robertus, ut olim antipapa, Vaticanum invaserat, nec durae necessitati lex ulla praescribi potest. Quin etiam idem Henricus et Carolus IV per legatos Clementis V et Innocentii VI diadema imperiale novo prorsus exemplo susceperunt. Id vero magis magisque comprobat non alibi quam ante sacratissimum Petri corpus faciendam esse coronationem. Avenione siquidem uterque existens, suam maluit facultatem delegare, quam locum coronationis mutare. Petro enim fidelitatis juramentum primo fiebat, deinde Romano pontifici ejus successori, ut ex allatis formulis patet: cujus videlicet Ecclesiae, [Col. 0516A] proindeque Romani pontificis, ditionisque ecclesiasticae defensio suscipiebatur. Eapropter cum Carolus V, qui omnium ultimus imperatorium diadema obtinuit, a Clemente VII Bononiae coronatus fuit, quia periculum erat in mora, Germania tumultuante, ac Ferdinando fratre opem flagitante adversus Turcas; sancti Petronii ecclesia in Vaticanam conversa fuit, Jovio teste 44 (tom. II, lib. XXVII, pag. 224) in cujus oculis omnia fiebant. »Erant omnia, inquit, ad imaginem Vaticani templi constituta, et novae sacellis appellationes impositae, ut ea sigillatim ad veterem consuetudinem ex pontificiis libris responderent.« Tam firma stabilisque erat indoles renovati Occidentalis imperii a sancto Leone III ante annos septingentos triginta! Quod autem est praecipuum, confessionem beati Petri sub altare majus, ad Vaticanae imaginem, constitutam esse refert Blasius de Martinellis, caeremoniarum magister, qui totum ritum ea occasione servatum posteritati mandavit. Quare Carolus [Col. 0516B] sacramentum Petro ejusque successori Clementi praestitit, quod Lotharius II, ut nuper vidimus, non fecit in ipsa Urbe, quia procul a confessione in Lateranensi basilica diadema imperiale suscepit. Tria siquidem necessaria erant ad imperatorem constituendum, juxta renovationem a Leone III factam: 1o ut rex imperator designatus profiteretur se Romanae Ecclesiae ac pontificis defensorem futurum; 2o ut ante confessionem beati Petri inauguraretur; et 3o ut insignia imperalia de Romani pontificis manu susciperet. Quae identidem addi oportuit his necessariis conditionibus, est planissime demonstratum, quatenus ad institutionem, seu instaurationem imperialis dignitatis pertinet. Plura siquidem dicenda erunt, cum de electione et coronatione disseretur.

L. Jamvero ad epistolas Leonis III veniendum esset; at de primo ac tertio ex praedictis capitibus nonnihil adjungi oportet, ut omne dubium amoveatur, quin utrumque novam istam indolem imperii designet. Compertum est Euphemium Constantinopoleos [Col. 0516C] patriarcham omnium primum anno 491 ab Anastasio professionem fidei exegisse, antequam coronaretur imperator, ut docent auctores Graeci ap. Baronium (491, 7) quae postea in ritum Byzantinae coronationis relata est. Cui quidem professioni Occidentalem nihil simile continere patet, quia primum exigebatur a Graecis, qui ab orthodoxa fide alieni putabantur; deinde ab iisdem exigebatur, ne orthodoxae eidem fidei adversarentur, dum contra Occidentales Augusti, catholici omnes, orthodoxam fidem adversus eosdem Graecos tuebantur absque ulla edita promissione, vel sacramento, quod unice Romanam Ecclesiam ac pontificem spectabat. Et ut propius ad nostra tempora accedamus, sub ipsa initia persecutionis sanctarum imaginum, patriarcha sanctus Germanus antequam inauguraret Leonem, spondere illum jusserat, minime turbaturum Ecclesiam, Deumque fidejussorem ab imperatore oblatum acceperat. Cujus rei testis est ap. Baronium (726, n. 7) idem [Col. 0516D] sanctus Germanus: »Reducebat autem ad memoriam ejus patriarcha 45 sponsiones ipsius ante imperium factas, qualiter sibi Deum dederit vadem, in nullo commoturum Ecclesiam suis apostolicis et divinitus traditis ritibus.« Ex quibus patet quae Graecorum professio esset, quibusve caeremoniis inaugurarentur. Edmundus Martene (de Antiq. Eccl. rit., lib. II, c. 9) utrumque ritum et utramque professionem exhibet, quae si conferantur, manifestum discrimen tenebitur. Quamobrem omni proculdubio affirmandum erit, primo isto capite novam omnino indolem imperii designari. Perinde esse de altero capite late exposuimus in dissertatione, planiusque erit, cum de ritu coronationis sermo fiet. Pauca nunc asserenda de tertio capite.

LI. Duodetriginta imperatores usque ad Carolum V recensentur, ex quibus duo tantummodo, Henricus VII et Carolus IV, de pontificiis manibus imperialia insignia non susceperunt. Id vero eruditi norunt, [Col. 0517A] esse factum, non vero jus. Exstant apud Raynaldum (1311, num. 7 seqq., 1355, n. 3 seqq.) litterae Clementis V et Innocentii VI quae utrumque luculenter exponunt. Ac primum de jure uterque ait: »Decernentes, sibi per nostras manus loco et tempore opportunis debere concedi unctionem, et ipsius imperii diadema, certum ad hoc ei terminum assignantes.« Deinde ordinem seu ritum coronationis inserunt, ab uno Romano pontifice peragendae, locuples videlicet testimonium, quod annis quingentis Augusti tres et viginti »imperatores dicti sunt hi duntaxat, qui a Romanis pontificibus ad hoc oleo sancto perfusi sunt;« ut Ludovicus II Basilium edocebat (Anon. Salern. cap. 106). Postea quae praetermittenda sunt diligenter praescribunt. Ac denique conceptis hisce verbis jus suum astruunt: »Quia autem, ut ex praedictis apparet, multae observantiae, multaque solemnia, multaeque reverentiae et honorificentiae, Romano pontifici competentia, propter nostram absentiam [Col. 0517B] omittuntur, protestamur, et volumus, et Apostolica auctoritate decernimus, nullum ex hoc juris vel facti Romanae Ecclesiae, ac nobis nostrisque successoribus praejudicium generari; quin cum casus regis Romanorum in imperatorem coronandi occurreret, omnia exhibeantur, et fiant per coronandos Romanis pontificibus, sicut in forma, quae in archivio Ecclesiae, et pontificali Ordinario continetur superius descripta, seriosius est expressum.« Eratque omnibus adeo persuasum, a solo Romano pontifice coronationem faciendam esse ut iidem isti duo reges Romanorum locum potius mutari posse quam personam sint arbitrati. Quandoquidem uterque considerans pontificem Avenione consistentem, curisque innumeris a longo 46 in Italiam itinere suscipiendo retardatum, contra praedecessorum morem juramentum per nuntios praestitum ipsi pontifici sic terminant: »Et cum Romae, vel alibi per vos in imperatorem [Col. 0518A] coronandus fuerit dominus noster rex praedictus; dictum sacramentum, et aliud fieri consuetum ad requisitionem vestram tempore coronationis suae personaliter renovabit.«



EPILOGUS.

LII. Haec vero satis mihi esse videntur ad demonstrandam opinionis Struvii, eorumque, qui illam sequuntur, levitatem de renovati imperii translatione ad Germanos. Non me latet, Ottonem Magnum successoresque Ottones duos nimium sibi tribuisse, praesertim evehendo ad Petri cathedram, quos amicitia aut cognatio sanguinis, causave alia iisdem commendaret, quod senatrices et Tusculani comites antea fecerant. Id vero imperii conditioni haudquaquam nocuit, sed Romae invidiam, audaciam, seditiones peperit, quas armis compescere opus fuit. Inde in utramque potestatem, pontificiam et imperatoriam, commotiones procerum, quae quadraginta eorum imperii annos turbulentos, quandoque etiam funestos effecerunt. [Col. 0518B] Horret animus Rotfredi praefecti urbis, Cencii, Crescentii rebelliones, ac caedes referre, quae apud Baronium et Pagium (965, 974, 998) indicantur. Regis quoque Henrici IV, Augustorumque cognominum V et VI necnon Friderici utriusque tempora Romanae Ecclesiae infausta, dum assentatio, audacia, haeresis grassabantur, memoria reputans, oppressionem potius Ecclesiae, pontificum, sacrarumque omnium legum video quam defensionem. Ista autem renovati Occidentalis imperii conditionem non oblitterant, sed scriptoribus apostolicae sedi infensis, aliisque parum cautis, veritatis utrisque osoribus, obloquendi, errandique per devia occasiones praebent opportunissimas. Hos vero sciscitarer: quodnam laudis genus sit Ecclesiam et pontifices ab Augg. deceptos, Augustosque eosdem perjuros depinxisse? Venio ad epistolas Leonis III Augustae majestatis instauratoris.




[Col. 0517]
47 INCIPIUNT EPISTOLAE DE PAPA LEONE AD IMPERATOREM CAROLUM MISSAE.



EPISTOLA PRIMA. QUALITER QUIDAM EPISCOPUS EXSUL INVENTUS.
(An. Dom. 806, Cod. IX, chron. 1.)
[Col. 0517C]

ARGUMENTUM.---Fortunato Gradensi archiepiscopo e sua sede pulso a Graecis et Venetis, atque in Francia exsulanti Carolus impetrat a pontifice Polanam ecclesiam tunc vacantem, quoad Gradus recuperetur. Hac occasione pontifex archiepiscopi mores parum laudabiles tam in Italia quam in Francia enuntiat Carolo, ab eoque salubriter admonendum optat.

Domino piissimo et serenissimo, victori ac triumphatori, filio, amatori Dei ac Domini nostri Jesu Christi, Carolo Augusto, Leo episcopus servus servorum Dei [a 1Kb] .

Dum vestrae imperiales syllabae de civitate in civitatem [Col. 0518C] ad nos pervenissent, quae et a nobis susceptae ac relectae fuissent, repperimus in eis, quatenus a Gradensi insula, ubi Fortunatus archiepiscopus suam propriam sedem habere videbatur, propter persecutionem Graecorum seu Veneticorum exsul esse dignoscitur [b 1Kb] ; et si congrue nobis apparuisset, pro causa necessitatis in Pola, ubi jamdudum Aemilianus quidam episcopus praefuit, quae et dioecesis praedicti Fortunati archiepiscopi existit, illic suam sedem haberet; et qualiter vestra a Deo protecta 48 imperialis potentia sine consultu apostolatus nostri nequaquam eum aliubi collocare voluit [c 1Kb] . Nos vero de hac re pertractantes providimus. Ut secundum qualiter vestrae imperiali clementiae complacuit, ut in Polana [Col. 0519A] ecclesia persisteret, ita maneat, sub eo prorsus tenore: ut si, Domino annuente et beato Petro apostolo protegente, per vestram in triumphis victoriam, ipsa sua sedes illi restituta fuerit, secundum qualiter praedicta Polana ecclesia integra cum omnia sibi pertinentia susceperit, sic iterum ea restituatur, et non de rebus ejus aut pecunia ad suam debeat subtrahere sedem, sed neque cuiquam ex ipsis rebus seu pecuniis atque speciebus dare quoquo modo praesumat, ut ipsa ecclesia semper irrefragabiliter cum suo antistite salva existere possit [a 1Kb] . Reservatur siquidem in ipsis vestris imperialibus apicibus, quomodo in Aquis palatio nobiscum providistis de Aquileiensi ecclesia, velut una quae suam sedem haberet [b 2Kb] . Credat enim nobis vestra clementia, et quod [Col. 0519B] quidquid ibidem una vobiscum vel cum fratribus et coepiscopis nostris oratores vestri pertractavimus, omnia ad mercedem animae vestrae seu filiorum vestrorum esse conspicitur. Omnipotens et misericors Deus per intercessionem sanctae suae genitricis, suorumque apostolorum Petri et Pauli diu vos in hoc mundo conservare dignetur, et per multorum annorum curricula coelestia regna cum suis faciat adipisci. Piissimum domini imperium gratia superna custodiat, eique omnium gentium colla substernat.


49 EMBOLIM.

Et hoc vestrae serenitati intimare curavimus de praefato Fortunato, ut sicut semper pro illius honore temporali laboratis, ita et de anima ejus curam ponatis, [Col. 0519C] ut per vestrum pavorem, suum ministerium melius expleat. Quia non audivimus de eo sicut decet de archiepiscopo, neque de partibus istis, neque de partibus Franciae, ubi eum beneficiastis [c 1Kb] . Tamen gratias agimus Deo, quia omnia vobis incognita non [Col. 0520A] erunt. Interrogate quidem fideles vestros, et omnia vobis nota fient, eo quod illi, qui vobis eum collaudant, hoc per munera et calciaria [d 1Kb] faciunt. Quid nobis plus amabile est, quam vestra dulcissima anima? Et Deus cognitor est, quia post salutem animae vestrae haec omnia vobis insinuamus, eo quod de tanto amore, quem erga vestram serenitatem gerimus, ideo silere non possumus. Potestis interrogare fratrem nostrum Hildibaldum [e 1Kb] archiepiscopum, et Ercanbaldum [f 1Kb] cancellarium. Fortassis exinde aliquid cognoveritis, quia cognovimus eos animae vestrae fideles in omnibus.



50 EPISTOLA II. QUALITER MISSI JUSTITIAM FACTURI DAMNUM FECERUNT.
(An. Dom. 807, Cod. X, chron. 2.)
[Col. 0520B]

ARGUMENTUM.---Per suos missos Joannem episcopum, et Basilium hegumenum, munusculum sancti Petri reliquiis insigne afferentes, queritur, praedia aliaque ad palatium Ravennate spectantia, pridem ab Hermino jussu Caroli restituta, iterum invadi. Oratque ut donationem a Pippino factam et ab eo confirmatam nulla ex parte patiatur imminui.

Domino piissimo et serenissimo, victori ac triumphatori, Filio, amatori Dei ac Domini nostri Jesu Christi, Carolo Augusto, Leo episcopus servus servorum Dei [g 1Kb] .

Ad hoc omnipotens et invisibilis Deus noster vestram a Deo protectam imperialem potentiam sanctae suae Ecclesiae fecit esse custodem, ut ubique gubernatione laudabili ad augmentum gloriae vestrae [Col. 0520C] vigilantior existeret, et quos consilio exterius regitis, perire interius non permittatis, quatenus per fructum piae sollicitudinis vestrae ad aeterna quae sanctis suis daturus est gaudia pertingere mereatis, atque ex bonorum vestrorum actibus dignam retributionem [Col. 0521A] multipliciter percipiatis. Misimus itaque praesentes oratores nostros, Joannem videlicet reverendissimum episcopum, et Basilium religiosum hegumenum, visitationis causa, ad vestram imperialem clementiam, cum benedictione beati Petri apostoli fautoris vestri [a 1Kb] . Sed petimus serenitatem vestram, ne injuriosum ducatis quod non aliquid dignum munificentiae vestrae vobis dirigere valuimus. Verumtamen de beati Petri apostoli rebus, quamvis parvae sunt quae offeruntur, pro magna semper benedictione suscipiendae sunt, quoniam et hic vobis valebit majora impendere, et apud omnipotentem Deum beneficia aeterna praesentare. Dum enim in hominibus post Deum et sanctos suos non nisi in vestram imperialem potentiam fiduciam habemus, 51 justum prospeximus [Col. 0521B] ut et gaudium nostrum et angustias quas assidue patimur, vestris prius intimaremus auribus, ut oblationem quam vestri dulcissimi parentes et vos ipsi beato Petro apostolo obtulistis, accepta atque secura sit in conspectu ejus, quatenus ab ipso clavigero regni coelorum, qui vos in suis utilitatibus defensores [b 1Kb] constituit, dignam retributionem percipere mereamini, et vestra opinatissima imperialis munificentia in universo fideli populo laudabiliter diffametur, et nos pro causa negligentiae ante tribunal Dei cum ipso Domino et nutritio nostro beato Petro apostolo in judicio minime provocemur, pro eo quod oppressiones populi Dei vestrae non nuntiaverimus clementiae. Misit igitur pia serenitas vestra missos suos, ut justitiam nobis facere debuissent, [Col. 0522A] sed magis damnum quam profectum nobis fecerunt. Verumtamen missos vestros [c 1Kb] qui ad nos venerunt interrogare dignemini, et ipsi viva voce insinuare possunt ea, quae in nostris hominibus audierunt vel viderunt peracta. Sed et praesens Joannes episcopus missus noster per singula vestrae potest innotescere imperiali potentiae, quia omnia, quidquid per vestrum pium ac legale judicium de causa videlicet palatii Ravennatis recollectamus, unde et jussistis, ut nullus quilibet homo imposterum conquassare aut in judicio promovere praesumeret, tam de vulgaria quam etiam de mansis [d 2Kb] , quos per vestrum dispositum Herminus fidelis vester nobis reconsignavit, omnia cum casis, vineis seu laboribus atque peculiis abstulerunt, et nihil exinde nobis remansit. [Col. 0522B] Quamobrem quaesumus vestram 52 imperialem clementiam, ut sic de vestra a Deo accepta donatione, quam praedicto Dei apostolo obtulistis, peragere jubeatis, quatenus in nulla minuatur parte [e 1Kb] , sed maxime per vestrum laboriosum certamen firma atque stabilis et inconcussa perennis temporibus persistere valeat, et nos, licet impares, tantum Deo miserante vicem [f 1Kb] ejusdem discipuli tenentes, securiter ac patienter Dei omnipotentis possimus exorare clementiam, ut vestrum robustissimum brachium fortiter contra inimicos sanctae Dei Ecclesiae extendat, et omnes barbaras nationes pede fortitudinis opprimatis. Piissimum Domini imperium gratia superna custodiat, eique omnium gentium colla substernat.



53 EPISTOLA III. DE ACCUSATORIBUS.
(An. Dom. 807, cod. I, chron. 3.)
[Col. 0523A]

ARGUMENTUM.---Redeuntes missi apostolici binas litteras et capitulare afferunt ab imp. Carolo. Iis scilicet propenso se animo esse in sanctam sedem Carolus testabatur; dolebat in capitulari nullum ex imperialibus missis placere pontifici, ut ferebatur; tamque eos, qui supremum diem obierant quam superstites, vituperio non carere, quare neminem jam reperiri, qui legationem obire velit Romam. Respondet Leo calumnias esse, nec faciles praebendas aures hujusmodi susurronibus; hos vero a Carolo vel a pontifice in judicium vocandos; interim legatum mittendum a Carolo, qui spectet quid utilitatis attulerint sanctae sedi, qui ea fini advenientes pontifici displicuerant. Nullum praedecessorum de Francia melius esse meritum quam [Col. 0523B] se, suaviter improperat; omnium ingratiis singulare adeo beneficium cessisse propalam dedignatur.

Domino piissimo et serenissimo, victori ac triumphatori, filio, amatori Dei ac Domini nostri Jesu Christi, Carolo Augusto, Leo episcopus servus servorum Dei [a 1Kb] .

Remeantes ad nos fidelissimi missi nostri, quos ad vestram imperialem potentiam direximus, retulerunt nobis de vestra benignissima bonitate, quam erga beatum Petrum apostolum et ejus vicarium geritis [Col. 0524A] ex intimo cordis amore. Inter ea obtulerunt nobis honorabiles vestras epistolas, et capitularem.

Quod vero capitularem, post relectionem duarum epistolarum reserantes, inter caetera gaudia quae praefatae epistolae cordi nostro effuderunt, sic primum capitulum ejusdem capitularis cor nostrum relevavit, ut cum propheta dicere coepimus: Domine, salvum fac regem, et exaudi nos in die qua invocaverimus te. Cumque per ordinem ad sextum conjungeremus capitulum, quantum gaudium et laetitiam praedictae epistolae atque caetera capitula nobis ingesserunt, tantum moerore et tristitia postmodum sumus repleti. Continebatur enim in ipso praefato sexto capitulo, quod missos invenire 54 non valeatis, qui nobis placent: de qua re valde tristatur vestra serenitas; [Col. 0524B] et nullus de ipsis qui jam ad nos fuit directus per suam voluntatem amplius missus erit [b 1Kb] , excepto quod obedientiam vestram voluntarie unusquisque adimplere cupit; et non solum missi vestri timent vestram portare legationem ad nostram pusillitatem [c 2Kb] , verum etiam alii jam non sunt ausi quaerere a vobis auxilium, quia nullus est qui vestram quaesivit clementiam, ut dicunt, qui postmodum ad plenam potuisset pervenire gratiam nostram [d 2Kb] , et quia plures directos habuistis missos fideles, ex quibus jam alii mortui 55 sunt, et ipsi blasphemati fuere, et de ipsis [Col. 0525A] qui vivunt nullus jam sine blasphemio esse videtur. Unde nobis, fili dulcissime, quid aliud agendum est, nisi preces pro his, qui talia vobis mentiti sunt, ad Dominum fundamus? Sicut scriptum est: Orate pro inimicis vestris. Credat enim vobis vestra serenitas, quia ea quae ad animae vestrae salutem cognoverimus nullo modo tacemus; et si ante tacuimus, nunc autem non cessamus, sive de bonis, sive de malis, vestrae intimare potentiae. Nam qui per mendacium et malas machinationes vult filium separare a matre, judicium habebit cum ipso clavigero [a 2Kb] regni coelorum beato Petro apostolo. Quia mihi in hoc mundo nihil pretiosius est, quam animae vestrae salus. Sed quia omnia quae de vestra prosperitate atque exaltatione in corde nostro gerimus per singula exarare non valemus, [Col. 0525B] sic nobis omnipotens Deus retribuat, sicut de vestro honore et sospitate cupimus. Verumtamen cum multo amore multaque fide erga vos constringimur, tacere nullo modo possumus, ut vos ipsi pro anima vestra vigiletis, scientes quia ista misera et caduca vita in modicum exterminatur et finem habet, et omnes rationem reddituri sunt Domino de vaniloquiis. Igitur hominibus non citius credatis ante satisfactionem [b 1Kb] . Sed tamen si nos bene suscepimus et bene honoravimus pro vestro amore, Deus nobis retribuat bona, et vos satisfaciat, ut in causis beati Petri apostoli amplius et amplius decertatis; et si non vobis nuntiaverint quomodo eos honorifice suscepimus, quid aliud dicamus nisi ut Deus illis indulgeat [c 1Kb] ? Verumtamen si prope fuissemus, 56 adjuvante [Col. 0525C] Dei omnipotentis misericordia, vos habuissetis veritatem et mendacium discernere; quia talem vobis a Deo datam esse sapientiam credimus, ut tale improperium [Col. 0526A] atque confusionem non habuissemus in faciem nostram. Recordari credimus vestram serenitatem, quia vicibus nobis misistis, quod neminem de nobis male loqui permitteretis, neque locum illi tribueretis [d 1Kb] . Sed quid igitur restat, nisi ut inter tantas accusationes, quae de nobis et fidelibus nostris, qui aliquod profectum sanctae nostrae Ecclesiae faciebant, vobis dictae sunt, cum lacrymis gratias agam Deo omnipotenti? Nam de illo amore, quem erga vos gerimus, nullus in hac vita nos separare potest, nisi sola mors, quandoque nobis obvenerit. Sed quid tantum fastidium facimus auribus vestris? Certissime in quantum nobis Deus largiri dignatus est, sic in nostro sensu cogitamus, quod nullus de antecessoribus nostris partibus istis cum tanto amore servierit, quantum nos [Col. 0526B] servivimus. Sed nostrum servitium, ut videmus, nemini acceptum fuit [e 1Kb] . De autem accusatoribus missorum vestrorum, de quibus nobis emisistis, ut aut in nostram, aut in vestram praesentiam ad discutiendum veniant, si placet pietati vestrae, missum vestrum dirigite absque illis, qui omnia liquidius inquirat, et vestrae imperiali potentiae fideliter nuntiet, quid aut quomodo istis in partibus egerint, qualem profectum exinde sancta Dei Ecclesia mater vestra habeat [f 2Kb] . Verumtamen omnia in vestro committamus sagacissimo arbitrio. His praemissis, 57 omnipotens et misericors Deus, per intercessionem sanctae suae genitricis semper virginis Mariae dominae nostrae, et beatorum principum apostolorum Petri ac Pauli, tale cordi vestro salubre consilium inspiret, ut oblatio, [Col. 0526C] quam dulcissimus genitor vester dominus Pippinus rex beato Petro apostolo obtulit, et vos confirmastis, ipse claviger regni coelestis ante conspectum Dei cum [Col. 0527A] ipsa donatione vobis praesentetur, quatenus gaudia aeterna percipere mereatis. Piissimum domini imperium gratia superna custodiat, eique omnium gentium colla substernat.



EPISTOLA IV. DE BENEFICIIS ACCEPTIS.
(An. Dom. 808, cod. VI, chron. 4.)

ARGUMENTUM.---Binis Caroli litteris de itinere Pippini filii, regis Italiae, respondet; primis ab Helmengaudo et Hunfrido comitibus imperatoris missis sibi redditis cum magnis donis, quae Pippinum media Quadragesima adfuturum Romae testabantur, se eorum consilio per apostolicum legatum omnia disposuisse ad tanti imp. filium regem pro majestate excipiendum; alteris per ejusdem Pippini missos allatis die 25 Martii, dilatum iter post Pascha ferentibus, se semper paratum esse ad [Col. 0527B] tantum hospitem suscipiendum; tertiis reconciliationis ergo regium iter institutum, calumniam esse; nullam sibi cum rege discordiam; unanimi consensu oras maritimas munire adversus paganos, se nimirum ecclesiasticae ditionis, illum regni Italici: utrique consilium et auxilia Caroli opus esse. De rebus Corsicae ab eodem donatae beato Petro, se cum Helmengaudo comite collocutum, quid agendum putaret.

Domino piissimo et serenissimo, victori ac triumphatori, filio, amatori Dei et Domini nostri Jesu Christi, Carolo Augusto. Leo episcopus servus servorum Dei [a 3Kb] .

Magno munere 58 misericordiae Dei totius mundi multiplicata sunt gaudia, cum pio et glorioso clementiae [Col. 0528A] vestrae studio erga sanctam Dei Ecclesiam nostramque pusillitatem geritis, largifluae tuae munificentiae susceptis pulcherrimis munusculis, relectisque scriptis serenitatis vestrae, quae in nostro corde melle condita sapuerunt, illico, ut decuit, gratiarum actiones tripudiantes gratulanter Deo retulimus. Quia non solum laetitiae verba in ea reperimus, verum etiam et nostrae prosperitatis solertissimam curam agnovimus. Sed de tantis immensis beneficiis et muneribus, quibus jugiter nos ditatis, optamus ut ab ipso clavigero regni coelorum, cujus vicem [b 1Kb] , Deo miserante, gerimus, dignam retributionem suscipiatis, cui tantum honorem assidue exhibetis. Scimus namque, et fideliter scimus, quia per omnia et in omnibus vobis pertinentibus nostrum [Col. 0528B] gaudium vos esse facturos, sed commutatio excelsi, quae pia facta probat et benigna solita pietate repensat, ipsa pro nobis digna praemia vestrae pietati retribuat. Post vero munerum offertionem insinuaverunt nobis fidelissimi missi vestri Helmengaudus videlicet, atque Hunfridus gloriosi comites, quod filius noster domnus Pippinus rex [c 1Kb] ad limina 59 Apostolorum per vestram largitatem media Quadragesima cupit venire atque colloquium nobiscum habere. Unde in magnum gaudium cor nostrum relevatum est quod ipsi fidelissimi missi vestri viva voce vobis insinuare possunt, et continuo omnia cum ipsis disposuimus de praedicti dulcissimi filii [Col. 0529A] nostri itinere, missumque statim nostrum direximus, qui omnem praeparationem facere deberet [a 2Kb] , quatenus cum laetitia ad limina apostolorum nostraeque pusillitati conjungeret. Igitur post modicos, octavo scil. Kal. Apr., conjunxerunt ad nos missi praefati filii nostri domni Pippini regis, et obtulerunt nobis honorabilem epistolam vestram. Quam relegentes reperimus vestrae prosperitatis salutem atque solertissimam curam quam erga tranquillitatem sanctae Dei Ecclesiae vestra serenitas semper gerit, atque de adventu filii nostri domni Pippini, ut non antea esset venturus, nisi post diem sanctum Paschae, apto videlicet tempore. Credat enim nobis vestra clementia, quia quocunque tempore ad nos conjunxerit, cum tanto gaudio tantaque laetitia eum suscipiemus, [Col. 0529B] quantum condecet filio tam magni defensoris sanctae Dei Ecclesiae [b 1Kb] : quia scimus, Domino opitulante, eo quod et nobis et illi profectum erit si nos conjunxerimus. Iterum postquam conjunxerunt ad nos ipsi praedicti missi filii nostri domni Pippini regis, et dixerunt nobis quod in media quadragesima minime conjungere potest, porrexerunt nobis praefati missi vestri, videlicet Helmgaudus et Hunfridus gloriosi comites, aliam epistolam 60 serenitatis vestrae, ubi continebat ut ipsi fidelissimi missi vestri apud filium nostrum domnum Pippinum prius adirent et de vestro verbo ei praeciperent ut ubi ambobus placuisset nobis obviam occurrisset [c 1Kb] ut quod vos omnimodo optatis, cum Dei adjutorio veniat ad perfectionem, id est ut pax et concordia [Col. 0530A] inter nos firma et stabilis, Deo mediante, constituatur. In veritate enim dicimus quia donavit nobis Dominus pacificum imperatorem, de quo Apostolus dicit: Quam speciosi pedes evangelizantium pacem, evangelizantium bona! Nam omnipotens Deus vestrum potest cor satisfacere; quia nullam discordiam nullamque iniquitatem circa eum habemus, sed sic eum diligimus et illius profectum cupimus, sicut de charissimo filio: sed qui zizania portant in conspectu vestro vel filii nostri domni Pippini regis, quod nos nec in corde habemus, omnipotens Deus, qui justus judex est, ante cujus conspectum omnia occulta patefiunt, ipse judicet inter nos et ipsos [d 1Kb] . De vero Ecclesiis Dei ut suas habeant justitias, atque littoraria nostra et vestra [e 1Kb] ab infestatione paganorum [Col. 0530B] et inimicorum nostrorum tuta reddantur atque defensa, nos, quantum Dominus virtutem donaverit, cum ipso praedicto filio nostro studium ponimus: sed vestrum consilium et vestrum solatium et nobis et illi necesse est. De autem insula Corsica [f 2Kb] , unde et in scriptis et per missos vestros nobis emisistis, in vestrum arbitrium et dispositum committimus, atque in ore posuimus Helmgaudi comitis, ut vestra donatio semper firma et stabilis 61 permaneat, et ab insidiis inimicorum tuta persistat, per intercessionem sanctae Dei genitricis et beatorum principum apostolorum Petri ac Pauli, et vestrum fortissimum brachium, et Domino miserante, tempore apto, quantum plus celerius valuerimus, per fidelem missum nostrum omni utilitate sanctae Dei [Col. 0531A] Ecclesiae vestrae imperiali potentiae liquidius innotescimus. Omnipotens igitur et omnium futurorum praescius Deus ipse vos faciat prosperis exaltari triumphis, et post longaevam vitae aetatem gaudia tribuat sempiterna. Piissimum domini imperium gratia superna custodiat, eique omnium gentium colla substernat.



EPISTOLA V. GRATIARUM ACTIONIS.
(An. Dom. 808, cod. V, chron. 5.)

ARGUMENTUM.---Acceptis Caroli litteris, Helmengaudum comitem fideliter enarrasse agnoscit quae ab se credita illi fuerant. Adjicit querelas adversus missos qui ad justitiam faciendam venerant. Eardulfum Nordanhimbrorum regem solio dejectum apud Carolum degere incolumem laetatur. De Coenulphi Merciorum regis et archiep. Eborac. discordiis [Col. 0531B] a Carolo vel ab se componendis, deque misso illuc legando alterutra ex aula cum litteris apostolicis archiepiscopum et socios accersendi causa consilium petit. In embolo ministerium credi episcopo cuidam improbat, et Ravennatis archiep. pravos mores Carolo defert.

Domino piissimo et serenissimo, victori ac triumphatori, filio, amatori Dei ac Domini nostri Jesu Christi, Carolo Augusto, Leo episcopus servus servorum Dei [a 1Kb] .

Explere verbis, clementissime fili, non valeo quantum vestro opere vestraque vita delector. Magnas igitur omnipotenti Deo gratias reddimus, quia in ore cordis experimento dulcis fit sapor charitatis. Cum impleatur quod scriptum sit: Sicut aqua frigida sitienti, sic nuntius bonus de terra longinqua. Serenitatis [Col. 0531C] namque vestrae suscepta plena consolationis epistola, continuo, ut decuit, gratiarum actiones omnipotenti 62 Deo retulimus, qui vestram imperialem potentiam pacis ecclesiasticae fecit esse custodem. Ipsa namque fides vos servat, quam erga sanctam Dei catholicam [Col. 0532A] et apostolicam Ecclesiam, fautricem et auxiliatricem in omnibus petitionibus vestris, atque in sacerdotali unitate servatis. Cumque vos jugo pietatis cor vestrum humiliter nostrae pusillanimitati subditis, coelesti gratia agitur ut omnia quae circa Deum ex vestra purissima voluntate agere cupitis divino adjutorio suffragati ad perfectionem secundum vestrum benevolum desiderium deducitis, et vestrum brachium forte contra inimicos sanctae Dei Ecclesiae et vestros extenditis [b 2Kb] . Dilectionem igitur atque firmam charitatem, quam erga serenitatem vestram gerimus, est Deus in coelis, scrutator corda et renes, qui scit qualem amorem et sollicitudinem de vestra diutissima prosperitate quotidie habemus [c 1Kb] . Quia post Deum et sanctos suos nullum consolatorem habemus, [Col. 0532B] nisi solam vestram a Deo protectam imperialem potentiam, unde semper exspectamus defensionem et consolationem [d 1Kb] . Relectis namque vestris imperialibus syllabis, reperimus in eis quatenus Helmengaudus comes vester nosterque fidelis omnia, quidquid a nobis audivit, vobis per singula nuntiavit. Sed si omnia quae quotidie patimur vobis insinuasset tam ipse quam etiam caeteri missi vestri qui istis partibus veniunt, fastidium eos auribus vestris credimus facere. Nescimus enim si vestra fuit demandatio quod missi vestri qui venerunt ad justitiam faciendam [e 2Kb] , detulerunt secum homines 63 plures et per singulas civitates constituerunt, quia omnia, secundum quod solebat dux qui a nobis erat constitutus, per distractionem causarum tollerent [tollere], et [Col. 0532C] nobis more solito nunc [annue] tribuere ipsi eorum homines peregerunt, et multam collectionem fecerunt de ipso populo, unde ipsi duces minime possunt suffragium nobis plenissime praesentare [f 2Kb] . Sed valde nobis gravis esse videtur, si vobis fastidium facimus: [Col. 0533A] confidimus enim in Dei misericordia quia in vestris temporibus sancta Dei Ecclesia tranquilla atque pacifica persistere habebit.

De autem omnibus bonis et prosperis quae circa missum nostrum quem in partibus Britanniae ad Anglorum gentem direximus, omnia pro amore beati Petri apostoli fautoris vestri operati estis, sicut solita est vestra clementia, magnas gratias vestrae pietati exinde agimus, quia semper in solatio sanctae Dei Ecclesiae et adjutorio orthodoxae fidei decertatis. Sed sicut nobis per vestram honorabilem epistolam insinuastis, quod Eardulphus rex de regno suo ejectus fuisset, jam hoc per Saxones agnoveramus, unde maxime ipsum missum nostrum pro ipsa nequitia illic direximus. Magnum enim gaudium et [Col. 0533B] magna laetitia in corde nostro ascendit pro eo quod vestra pietas misit missos suos et vivum eum ad vos usque perduxistis. Et valde de vita ejus delector, quia et vester semper fidelis exstitit, et ad nos missos suos dirigebat. Pro qua re vestra imperialis defensio ubique multipliciter resonat [a 1Kb] .

64 De vero epistolis quibus vobis Eanbaldus archiepiscopus et Caenulfus rex atque Wado emiserunt, relegentes, reperimus eorum dolositatem quam inter se habent. Unde valde contristamur. Quia iste Caenulfus [ipse praedictus] rex nec suum archiepiscopum pacificum habet, nec istum Eanbaldum idem archiepiscopum. Nam et de eorum divisione quotidie in [confessione] beati Petri apostoli, licet velut immeriti, [Col. 0533C] preces fundimus, ut eos omnipotens Deus pacificet, et dicordiam quam inter se habent absolvat, et sicut coepit vestra serenitas in ipsam pacem nobiscum decertare, sic incessanter elaborare dignemini, quatenus vestra merces copiosa accrescat in coelis. Misistis siquidem nobis, ut nos ratione [nostrae] apostolicae auctoritatis adhortatoriam epistolam saepefato Eanbaldo archiepiscopo per idoneum [Col. 0534A] missum nostrum mitteremus, ut ad hanc sanctam apostolicam sedem cum suis consentaneis venire debuisset, aut in vestra praesentia rationes deducendum [b 1Kb] . Nos vero statim ipsam epistolam dictavimus et vobis emisimus. Sed si placet serenitati vestrae quod ipsam nostram epistolam per vestrum idoneum missum ipsi in partibus ad missum, quem itidem direximus, misissetis, ut una cum praedicto misso nostro ipsum archiepiscopum adhortasset, quatenus aut hic in nostra praesentia, aut ibidem in vestra una cum sociis suis conjunxisset, valde nobis recte visum fuisset; quia missum nostrum nondum suscepimus, et ipsi homines dolosi sunt, ut ne missos super missos suscipientes in dolositate eveniant. Verumtamen nos missum nostrum praeparamus, donec secundum [Col. 0534B] vestrum placitum demandetis, et si placet imperiali potentiae ut missum nostrum ibidem dirigamus, vos nobis per vestram insinuationem significare lubeamini, et nos statim ipsum missum nostrum dirigemus secundum vestram voluntatem. Omnipotens enim et misericors Deus sua vos protectione 65 longa per tempora conservare dignetur atque aeterna gaudia cum sanctis omnibus faciat possidere. Piissimum domini imperium gratia superna custodiat eique omnium gentium colla substernat.


[c 1Kb] EMBOLIM.

Pro tanto amore tantaque dilectione atque fide quam erga vestram serenitatem gerimus, ea quae agnoscere valemus silere non possumus. Jesse vero [Col. 0534C] episcopus serviens vester aliud servitium vobis facere potest. Nam missaticum per patrias deportare non nobis videtur quod idoneus sit, neque ad secretum consilium provocandus. Sed rogamus vestram clementiam ut de hac re clementer considerare debeatis, quia nos omnes in vestro servitio salvi existere cupimus. De autem sacerdotalibus causis, unde nobis ad detrimentum venire speramus, quae nos non [Col. 0535A] sic possumus emendare, vobis insinuamus [a 1Kb] ut interrogetis Helmgaudum et Hunfridum fideles vestros, quando a nobis absoluti sunt, et in Ravenna conjunxerunt, et ab archiepiscopo ad prandium invitati sunt, id est Dominico die ad Palmas: quales lectiones et quales admonitiones ante ipsam mensam recitans audierint, sicut decet in sancto Quadragesimali tempore, quando omnes de suis facinoribus Deum deprecantur, ut mereantur emendare. Sed et ea quae ibidem audierunt nobis turpitudo est vobis in scriptis insinuare.



EPISTOLA VI. 66 INTERCESSIONES ET CAETERA.
(An. Dom. 808, cod. VIII, chron. 6.)

ARGUMENTUM.---Subiratum Carolum quod ab Adulpho [Col. 0535B] diacono misso apostolico et ab alio misso Eboracensis archiepiscopi deceptum se crederet, eosdemque fraudulenta legatione in Ardulfum regem functos putaret (uterque enim illo insalutato Romam advolaverat), pontifex primum mulcet: deinde utrumque falso accusari nequitiae comprobat litteris pluribus ex Anglia sibi traditis, quas transmittit. Imprudenter utrumque egisse saeculi solertiae inscium fatetur; idcirco venia dignos putans ad Carolum remittit, Adulpho in Angliam iterum destinato, ut periclitanti illi Ecclesiae opituletur.

Domino piissimo et serenissimo, victori ac triumphatori, filio, amatori Dei et Domini nostri Jesu Christi, Carolo Augusto, Leo episcopus servus servorum Dei [b 1Kb] .

Omnes enim qui se nobis fideles asserunt, si vestrae imperiali potentiae sic fideles non exstiterint, [Col. 0535C] ita ut omnes pacem atque dilectionem quam, Deo miserante, erga sanctam Dei catholicam et apostolicam Romanam Ecclesiam matrem vestram et nos geritis, cognoscere valeant, vacua est spes eorum et labor eorum sine fructu, et inutilia sunt opera illorum, exceptis his qui per ignorantiam in aliquod ut homo fefellerint. Verumtamen et ipsi corrigendi esse judicamus. Misit siquidem nobis vestra serenitas, eo quod Adulphus diaconus, missus nostrae apostolicae sedis, cum a vobis more solito benigne ac honorifice susceptus esset, et usque ad portum maris deductus, [Col. 0536A] atque exinde ad navigationem commode absolutus, et cum verteretur, ad vos primum se velle venire profiteretur, noluit missum vestrum exspectare, qui eum usque ad vos deduceret, sed arrepto itinere quasi fugiens, eum [cum] vos illum per dies aliquot exspectaretis 67 ad vos venturum sperantes, spem vestram delusit [c 1Kb] . Et quod missum Eanbaldi archiepiscopi, qui ipse litteras suas ad vos misit petens ut praedictum legatum ejus ad vos venientem benigne susciperetis, et eum ad vos venire permitteretis, sed neque ille secundum domini sui praeceptum peragere studuit. Quamobrem credat nobis vestra serenitas, charissime ac dulcissime fili, quia per nullum iniquum quodlibet consilium hoc facere perpessi sunt, sed ignorationes saeculi hujus solertiae hanc stolidam occursionem [Col. 0536B] perfecerunt. Nos vero apostolica suffulti auctoritate, secundum vestram voluntatem vestrae imperiali potentiae eos dirigere non omittimus [d 1Kb] . Sed precamur clementiam vestram, ut pro amore beati Petri apostoli fautoris vestri, in cujus servitio praedictum Adulphum diaconum emisimus, imo etiam in ipsum quod nobis sub jurejurando pollicitus est, ut ad profectum sanctae Dei Ecclesiae et vestrum atque nostrum decertare debuisset, et pacem in ipsa insula seminare studuisset, iterum ipsis in partibus remittamus, nullam pro hoc sustineat tribulationem, ut cum Propheta dicere valeat, Corripit me justus in misericordia. Quis enim vestram a Deo datam sapientiam illudere valebit, cum superna gratia? sicut vos procul dubio credimus ut habeatis. Sed quia homines [Col. 0536C] sumus et fallimur, petimus pietatem vestram ut hanc eorum noxam beato Petro apostolo concedere non dedignemini, ut ab ipso clavigero regni coelestis praemium mercedis suscipere mereatis. De autem quod nobis emisit vestra serenitas, fraudulentam eos habere legationem, quam vobis ostendere timuerunt, et quia propter hoc tam festinanter profecti sunt, ut Ardulphi regis iter Romam praevenire potuissent, omnes epistolas quae de partibus illis nobis perlatae sunt, pro vestra satisfactione vobis emisimus legendas [Col. 0537A] [a 1Kb] . Praedictum vero missum Eanbaldi archiepiscopi, in quantum Deo auspice agnoscere valuimus, in 68 omnibus Dei famulum eum comperimus. Unde obnixe quaesumus vestram imperialem potentiam, ut pro eo quod ad fautorem vestrum beatum Petrum apostolum directus est, melius illi sit et non deterius, sicut modis omnibus esse credimus, quanquam ignoranter fefellit. Quia valde pertimescimus, ne ipse populus acquisitionis sanctae Romanae Ecclesiae, per quamlibet occasionem et certamen praedecessoris mei domni Gregorii beatissimi papae, quod ipsis in partibus posuit, meis temporibus infructuosum existere videatur, nec mihi in judicio eveniat [b 2Kb] . Quid plura dicimus? Sicut per eorum stultitiam agnovimus in aliquo vestrum furorem, ita per infusionem sancti [Col. 0537B] Spiritus velocius a vobis vestram sentiamus misericordiam. His praemissis, omnipotens et misericors Deus sua vos a malis omnibus protectione custodiat, et quoniam vita vestra bonis omnibus valde est necessaria, post longa adhuc tempora vos ad coelestis patriae gaudia perducat. Piissimum domini imperium gratia superna custodiat, eique omnium gentium colla substernat. Praedictae vero epistolae quae de Saxoniae [c 1Kb] partibus nobis missae sunt magnopere precamur clementiam vestram, ut eas nobis remittere jubeatis, quia earum verba pro pignore retinemus. Absolut. prid. Kal. Januar.



EPISTOLA VII. 69 QUAESTIONES SOLVENDAE.
(An. Dom. 809, cod. VII, chron. 7.)
[Col. 0538A]

ARGUMENTUM.---Redeuntibus ex Britannia missis Leonis et Caroli, qui Ardulfum Nordanymbrorum regem in suum regnum reduxerant, piratae occurrunt, Adolphum missum apostol. praedantur, in Britanniam ducunt, ubi redimitur. Rem Carolus nuntiat pontifici, simulque tres proponit quaestiones. Pontifex maxime sollicitum se fatetur de misso suo: quaestiones Hieronymi auctoritate solvit.

Domino piissimo et serenissimo, victori ac triumphatori, filio, amatori Dei ac Domini nostri Jesu Christi, Carolo Augusto, Leo episcopus servus servorum Dei [d 1Kb] .

Remeante ad nos, Domino annuente, Sabino religioso episcopo [e 2Kb] de partibus transmarinis, obtulit [Col. 0538B] nobis serenitatis vestrae epistolam continentem de injuncta sibi legatione, vel captu atque redemptione Adulphi diaconi missi nostri, de quo in magno moerore manemus, quousque omnipotens Deus illum ad nos usque per vestrum deducet solatium.

Reperimus etiam in ipsa honorabili vestra epistola tres quaestiones subjunctas. Unam quidem de eo quod scriptum est in Evangelio secundum Matthaeum, ubi dicitur de Domino nostro Jesu Christo: Et veniens Nazareth habitavit ibi: ut adimpleretur quod dictum est per prophetas, quoniam Nazarenus vocabitur. Alterum de eo quod in principio Evangelii [Col. 0539A] secundum Marcum testimonium propheticum ita positum est: Initium Evangelii Jesu Christi Filii Dei, sicut scriptum est in Isaia propheta, Ecce mitto angelum meum, qui praeparabit 70 viam tuam ante te. Tertiam de epistola egregii doctoris Pauli apostoli priore ad Corinthios, ubi dicit: Si enim cognovissent, nunquam Dominum gloriae crucifixissent; sed sicut scriptum est, Quod oculus non vidit, nec auris audivit, nec in cor hominis descendit, quae praeparavit Deus diligentibus se [a 1Kb] .

Scribit enim beatus Hieronymus de quaestione prima, id est secundum Matthaeum, quod hoc in Isaia scriptum habeatur, sed id magis juxta sensum usum beatum fuisse evangelistam quam juxta sermonis proprietatem. Scriptum namque est in commentario [Col. 0539B] ipsius evangelistae ab eo beato Hieronymo:

»Et veniens habitavit in civitate quae vocatur Nazareth, ut adimpleretur quod dictum est per prophetas, quoniam Nazarenus vocabitur. Si fixum de Scripturis posuisset exemplum, nunquam diceret quod dictum est per prophetas, sed simpliciter, quod dictum est per prophetam. Nunc autem per prophetas vocans, ostendit se non verba de Scripturis sumpsisse, sed sensum. Nazaraeus enim sanctus interpretatur; sanctum autem Dominum futurum omnis Scriptura commemorat. Possumus et aliter dicere, quod etiam eisdem verbis juxta Hebraicam veritatem in Isaia scriptum sit: Exiet virga de radice Jesse, et Nazaraeus de radice ejus conscendet.«

De testimonio vero beati Marci evangelistae, quod [Col. 0539C] in principio sui profert Evangelii, dicens: Initium Evangelii Jesu Christi Filii Dei, sicut scriptum est in Isaia propheta: Ecce mitto angelum meum ante faciem tuam, qui praeparabit viam tuam ante te. Et iterum: Vox clamantis in deserto, parate viam Domini, rectas facite semitas ejus. Sciendum est, quod e duorum testimoniis prophetarum unum contexuit corpus, Malachiae videlicet et Isaiae, quorum unius edixit, alterius vero tacuit nomen. Quod enim ait: Ecce mitto angelum meum, etc., de Malachia protulit. Quod vero adjecit: Vox clamantis in deserto, etc., Isaiae vaticinium est. Sicut in ipsius Malachiae expositione beatus profert Hieronymus dicens: »Marcus evangelista duo testimonia Malachiae et Isaiae sub unius prophetae sermone contexens, ita exorsus [Col. 0539D] est: Initium Evangelii Jesu Christi, sicut scriptum [Col. 0540A] est in Isaia propheta, Ecce mitto angelum meum ante te, qui parat viam tuam. Hoc, licet verbis aliis, in Malachia legimus. Quod autem sequitur: 71 Vox clamantis in deserto, etc., ab Isaia propheta dicitur.« Item vero in commentario Matthaei idem beatus dicit Hieronymus: »Cum enim testimonium de Isaia Malachiaque contextum sit, quaeritur quomodo velut ab uno Isaia exemplum putemus assumptum: de quo ecclesiastici viri plenissime responderunt.«

At vero testimonium beati Pauli apostoli, quod in Epistola ad Corinthios protulit, dicens: Quod oculus non vidit nec auris audivit, etc., in Isaia propheta scriptum habetur aliis quidem verbis, eodem tamen sensu. Sic namque scriptum est ibidem: A saeculo [Col. 0540B] non audiverunt neque auribus perceperunt, oculus non vidit, Deus, absque te, quae praeparasti exspectantibus te. Requirat [b 1Kb] prudentissima vestra imperialis potentia in capitulo centesimo septuagesimo, et ita inveniet. Quanquam beatus Ambrosius hunc sermonem in expositione ejusdem Epistolae, juxta scriptum Apostoli, in Apocalypsi Eliae in apocryphis scriptum esse affirmat.

His praemissis, omnipotens et misericors Deus sua vos protectione custodiat, atque per multorum curricula annorum vitam tribuat sempiternam. Piissimum domini imperium gratia superna custodiat, eique omnium gentium colla substernat.



EPISTOLA VIII. 72 DE OCCISIONE MAURORUM IN GRAECOS.
(An. Dom. 812, cod. III, chron. 8.)
[Col. 0540C]

ARGUMENTUM.---Mauris minitantibus Siciliam invadere Michaelem imperatorem misisse classem cum patricio et spathariis; patricium auxilia obtinere non potuisse ab Anthimo duce Neapolis, quae non negata ab Amalphitanis et Cajetanis. Mauros latrocinatos in insulis Lampadusa, Pontia, Iscla. In sanctae sedis ditione salva omnia esse: vix enim a Carolo nuntiatis Maurorum motibus, continuo coepisse fines atque oras maritimas milite custodiri, jugibusque in confessione ad Deum precibus Ecclesiae praesidium, longaevam Carolo vitam implorari.

Domino piissimo et serenissimo, victori ac triumphatori, filio, amatori Dei ac Domini nostri Jesu Christi. Carolo Augusto, Leo episcopus servus servorum [Col. 0540D] Dei [c 1Kb] .

[Col. 0541A] Scimus igitur vestram a Deo protectam imperialem potentiam semper de integritate et exaltatione atque custodia matris suae sanctae Ecclesiae ejusque finibus solertissimam habere sollicitudinem, et ideo notum facimus serenitati vestrae ea quae nuper audivimus et ex parte certi sumus [a 1Kb] . Vestrae siquidem a Deo datae sapientiae incognitum non est quod illa nefandissima Agarenorum gens partibus Siciliae anno praesente venire consiliaverat. Nunc autem, sicut audivimus, in quibusdam Graecorum insulis conjunxerunt. Pro quibus vero misit Michael imperator patricium [b 2Kb] et spadarios cum stolo, ut contra eos Christo 73 adjuvante dimicare debuissent. Cumque ipse patricius in Siciliam conjunxisset, direxit missos suos per Beneventum ad Anthimum [c 2Kb] Neapolitanum ducem, [Col. 0541B] ut cum toto ipso Neapolitano ducatu qui illi obedire voluissent navale auxilium ei praebere studuissent. Qui vero dux occasiones proponens in adjutorio ejus ire contempsit. Cajetani tamen et Amalphitani [Col. 0542A] aliquanta congregantes navigia in auxilio ejus abierunt. Postmodum vero, ut audivimus, ingressi sunt ipsi nefandissimi Mauri, tredecim scilicet navigia, in insulam quae dicitur Lampadusa, partibus Siciliae constituta, et praedavere eam. Cumque de praedicto Graecorum stolo septem navigia itidem explorando perrexissent, ut sc. veritatem cognoscere potuissent, comprehendentes eos Deo odibiles Mauri. occiderunt illos: et dum exspectassent eos Graeci qui miserunt illos ad explorandum, et minime essent reversi, abierunt generaliter super eos, et, Christo miserante, totos illos iniquos Mauros occiderunt, ita ut nec unum ex eis vivum reliquerint. Porro et hoc relatum est nobis: quadraginta naves de ipsis Mauris venerunt in insulam quae Pontias vocitatur, ubi [Col. 0542B] monachi residebant, et praedaverunt eam. Postmodum vero egredientes ex ea ingressi sunt in insulam quamdam quae dicitur Iscla majore [d 9Kb] , non longe a Neapolitana urbe 74 milliaria [militaria] XXX; in qua familia [Col. 0543A] et peculia Neapolitanorum non parva invenerunt: et fuerunt inibi a XV usque ad XII Kal. Septembr. et nunquam ipsi Neapolitani super eos exierunt. Cumque totam insulam depraedassent, implentes navigia sua de hominibus et ejus necessariis reversi sunt post se. Cajetani autem, qui post desolationem jam dictae insulae ibidem fuerunt, dixerunt quod invenissent homines occisos lacere [a 1Kb] et granum et scirpha quae ipsi Mauri portare secum non potuerunt, sed et caballos Mauriscos, quos in suis ducebant navigiis, occisos ibidem dimiserunt. Ecce quaecunque [audire] potuimus de Graecorum partibus, serenitati vestrae intimare curavimus. De nostris autem terminis insinuamus vestrae tranquillissimae imperiali potentiae quia per intercessionem sanctae [Col. 0543B] Dei genitricis semperque virginis Mariae dominae nostrae, et beatorum apostolorum Petri ac Pauli, et per vestram prudentissimam ordinationem, omnia salva et illaesa existunt. A quo enim de illorum adventu vestra nos exhortavit serenitas, semper postera et littoraria nostra [b 1Kb] 75 ordinata habuimus, et habemus custodias; nosque cum nostris sacerdotibus in ecclesia fautoris vestri beati Petri et Pauli [apostoli], Omnipotentis exoravimus clementiam ut suam sanctam Ecclesiam ab insidiis inimicorum custodire et defendere dignetur [c 1Kb] , vosque ad exaltationem et defensionem ejus per longa annorum curricula conservare et protegere lubeat, atque ad gaudia aeterna per multa temporum spatia cum sanctis perducat [Col. 0543C] omnibus. Piissimum Domini imperium gratia [Col. 0544A] superna custodiat, eique omnium gentium colla substernat. Absoluta VII Id. Septembr.



EPISTOLA IX. 76 QUALITER SICILIENSES CUM SARACENIS PACTUM FECERUNT ET CAPTIVI REDDITI.
(An. Dom. 813, cod. II, chron. 9.)

ARGUMENTUM.---Leoni traduntur litterae a Gregorio patricio Siciliae ad Carolum Aug. absque inscriptione: resignandae scilicet, legendae, atque apposito sigillo in Franciam transmittendae, aut ipsae aut earum exemplum; nam erant responsum Carolinis, utrasque missus pontificius ultro citroque tulerat. Pontifex integras ad Carolum mittit, putatque minime inscriptas, Leone imp. suo inconsulto, ad se autem remitti orat cum lectae fuerint: eumdem missum nuntiasse quod patricius pepigerat inducias cum Saracenis in annos decem, captivis [Col. 0544B] utrinque redditis; Michael Aug. monachum induerat, pleraque alia evenerant quae singillatim enarrat.

Domino piissimo et serenissimo, victori ac triumphatori, filio, amatori Dei et Domini nostri Jesu Christi, Carolo Augusto, Leo episcopus servus servorum Dei [d 1Kb] .

Tertio igitur Idus Novembr. suscepimus epistolam Gregorii patricii Siciliensis: responsum scilicet serenitatis vestrae epistolae, quam illi per hominem nostrum emisimus. Vobis siquidem, pro qua causa ignoramus, epistolam nomini vestro titulatam [e 2Kb] non emisit. Illam tamen, quam nobis direxit epistolam, de qua vobis exemplar, aut postquam eam legeremus a nostro sigillo vestrae imperiali potentiae dirigere [Col. 0544C] petivit. 77 Nos pro vestra satisfactione neque eam [Col. 0545A] ad legendum aperuimus, neque quod in ea continetur cognovimus [a 2Kb] , nisi quod per illum missum nostrum nobis in verbis direxit. Id est de illis Sarracenorum missis cum quibus pactum confirmavit ipse patricius in annos decem. Dicebat enim ad praedictos missos Saracenorum: Quale nobiscum pactum facere vultis, cum ecce jam anni sunt octuaginta quinque quod pactum nobiscum fecistis et firmum non fuit? Imo et Constantinus patricius, qui ante me praefuit, in decem annos vobiscum pactum firma it, usque ad futuram octavam indictionem [b 1Kb] , sed neque ipsum pactum firmum tenuistis. Nunc autem quale vobiscum pactum faciamus, nobis incognitum est. Ad haec respondebant ipsi Saracenorum missi, dicentes: Pater istius Amiralmumin [c 1Kb] , qui nunc apud nos [Col. 0545B] regnare videtur, defunctus est, et iste relictus est parvulus, et qui fuit servus factus est liber, et qui liber fuit effectus est dominus; et nullum se regem habere putabant; sed ecce nunc postquam omnia quae pater suus habuit sibi subjecit, vult firma stabilitate hoc quod paramus pactum servare: de Spanis [Col. 0546A] [d 1Kb] vobiscum non spondemus, quia non sunt sub ditione regni nostri: 78 sed in quantum valemus eos superare, sicut vos ita et nos contra illos in mare dimicare permittimus: et si soli nos non valemus, nos a parte nostra et vos a vestra Christianorum finibus eos abjiciemus. Post haec vero convenit illis, et confirmavere in scripto inter se pactum in annos decem: et dedit eis missum nomine Theopistum notarium, et reddidit illis quantos habuit comprehensos de ipsis Saracenis, ut illos Christianos, quos de suis partibus praedaverant, reddidissent [e 2Kb] . Et postquam jam dictum pactum inter se firmaverunt, et missus ab ipso patricio absolutus est, invenit in catena unum hominem sub nimia velocitate ad patricium nuntiare festinans, quod septem navigia [Col. 0546B] Maurorum praedaverunt unum vicum in Regio, et duae naves ex eis post eos ad littus exierunt vacuae. Nam et hoc nuntiavit nobis ipse missus noster, quod audisset ab hominibus Saracenorum missis, quod isto Junio mense transactae sextae indictionis voluissent cum aliis centum navibus ad Sardiniam [f 3Kb] peragrare, [Col. 0547A] et dum venissent prope Sardiniam subito aperta 79 est maris vorago, et subglutivit illa centum navigia, et postmodum sic cum magno timore reversi sunt ipsi Saraceni, qui hoc dicebant, in Africam, et nuntiaverunt ad familiam de illis qui submersi sunt. Cumque ipse missus noster talia audisset, interrogavit illum notarium qui eum custodiebat si veritas esset quae ab illis Saracenis audierat; et dixit ipse notarius quod ita esset, et ipse ore proprio legisset ad patricium illam epistolam quam ei unus Christianus amicus suus ab Africa direxerat [a 2Kb] , in qua de submersione de praedictis centum navigiis continebatur. Et hoc factum est mense Junio, quando illud signum igneum tanquam lampadem [b 1Kb] in coelo multi viderunt. Ipsi vero missi Saracenorum in navigiis [Col. 0547B] Veneticorum venerunt, et sic veniendo combusserunt igne navigia quae de Spania veniebant. Ecce quod per hominem nostrum audivimus serenitati vestrae intimare curavimus; sed precamur serenitatem vestram ut postquam ipsa epistola Gregorii patricii relecta fuerit a vobis, nobis eam dirigere non dedignemini. Quare autem minime vobis epistolam ipse patricius misit, et in illam quam nobis direxit nomen vestrum non exaravit, cum a vobis perlecta fuerit statim vestra a Deo data sapientia cognoscere poterit, cur vobis epistolam ut decuit non emisit. Tamen si praesumptio non nobis imputatur, quod [Col. 0548A] amando ea quae de hac re sentimus serenitati vestrae insinuamus, videtur nobis, quia sine consultu Leonis imperatoris sui non 80 ausus est vobis adhuc epistolam suam dirigere [c 1Kb] . His praemissis, omnipotens et misericors Deus sua vos protectione custodiat, atque per multorum temporum annos ad gaudium aeternum perducat. Piissimum domini imperium gratia superna custodiat, eique omnium gentium colla substernat. Absoluta III Id. Novembr. Dixit Gregorius patricius ad missum nostrum quod Michael imperator monachus effectus est cum uxore et filiis suis.



EPISTOLA X. DE INIQUO CONSILIO FACTO.
(An. Dom. 813, cod. IV, chron. 10.)

[Col. 0548B] ARGUMENTUM.---Novo ancipitique accepto nuntio a Graecis hominibus de Michaele a Bulgaris victo, deque ejus secessu in monasterium una cum suis; nec non de Leonis Armeni acclamatione et coronatione, novam hanc scribit epistolam. Summa ejus certa: at Graecorum narratiunculis aures nimirum faciles praebens, pugnantia et fabulosa nonnulla pontifex nuntiat tanquam certa.

Domino piissimo et serenissimo, victori ac triumphatori, filio, amatori Dei ac Domini nostri Jesu Christi, Carolo Augusto, Leo episcopus servus servorum Dei [d 1Kb] .

Postquam enim epistolam Gregorii patricii Siciliensis [Col. 0549A] simul cum nostra emisimus serenitati vestrae, conjunxit ad nos unum navigium nostrum cum aliquibus Graecis hominibus: ex quibus unus dixit nobis quod dum esset Leo, qui nunc effectus est imperator, contra Bulgaros ad pugnandum, Procopia uxor Michaelis imperatoris habuisset quemdam amicum nomine Constantinum patricium, et exhortasse eum [eam] 81 ut sibi eum conjugio copulasset, promittens ei thesaurum absconditum multum, quod se abditum a patre suo habere dicebat, per quod populum erogare debuissent, quatinus imperatorem eum sibi elegissent. Tunc reductus [seductus] sermonibus ejus, paruit iniquo illius consilio, et pacavit sibi multos dans largiflua dona: post haec vero intromiserunt eum in palatium imperiale, laudem [Col. 0549B] canentes ei. Ipse autem Constantinus fecit ad se accerseri [accersiri] Nicephorum patriarcham, et dixit se coronare [coronari] sicut mos est imperatorum [a 2Kb] . Ille igitur patriarcha, nolens coronare eum manibus propriis, interfectus est. Uxorem vero Leonis imperatoris exorbavit, et filium ejus parvulum interemit. Hoc cum audisset Leo imperator ubi erat in finibus Bulgarorum ad pugnam, coepit afflictis sermonibus increpare patricios et optimates qui cum illo erant, dicens: Boni et Christianissimi viri, cur talem iniquitatem in me facere voluistis, quod elegistis me vobis imperatorem? et ecce nunc et uxorem meam et filium meum occiderunt et levaverunt sibi alium imperatorem. Tunc omnes stupore magno repleti dixerunt ei: Benignissime [Col. 0549C] domine, nullam perturbationem ante faciamus, donec intra civitatem ingredi valeamus. Et inito consilio deposuit imperialem vestem et induit militarem, et tollens secum quinque millia viros armatos electos ad praelium, reversus est ad murum civitatis [Col. 0550A] Constantinopolitanae, et coepit cum eis foris muros vocibus magnis laudare ac dicere: Constantinum Magnum imperatorem multos annos. 82 Cumque nuntiatum fuisset quod multi milites fugissent a Leone, et venissent ad eum laudantes illum, fecit eis aperiri portas civitatis, ut rogam eis dare debuisset. Illis autem ingredientibus, non pepercerunt neque viris neque mulieribus, sed neque parvulis quos in venire potuerunt. Et mortui sunt, ut fertur, XVI millia inter viros et mulieres. Tunc ipse Leo imperator misertus est populo suo, et petiit cum Constantino bellum committere, ne pro duobus viris tantorum Christianorum sanguis effunderetur. Post hanc vero petitionem ingressi sunt ambo in locum qui dicitur Ippodromio, et occisus est Constantinus [Col. 0550B] a Leone imperatore. In eadem hora interfecit Theodorum patricium et omnes qui in ipso consilio fuerunt: Procopiam autem uxorem Michaelis imperatoris occidit, et membra ejus abscidens distribuit per murum civitatis. Cumque sibi vindictam taliter perfecisset et ordinasset congrue civitatem, reversus est ad exercitum suum in finibus Bulgarorum [b 1Kb] . Postmodum vero conjunxit ad nos unum hominem Gregorii patricii, qui dixit nobis quod neque patriarcham occiderunt, neque uxorem Leonis imperatoris exorbaverunt, sed neque filius ejus interfectus est, nisi unam parvulam filiam suam fecit Procopia uxor Michaelis imperatoris interficere. Haec vero de Graecis hominibus audientes serenitati vestrae intimare curavimus [c 1Kb] . His praemissis, omnipotens et [Col. 0550C] misericors Deus sua vos protectione custodiat, atque post multorum curricula annorum ad gaudia aeterna perducat. Piissimum domini imperium gratia superna custodiat, eique omnium gentium colla substernat. Absoluta VII Kal. Decembr.



[PRIVILEGIUM LUDOVICI PII.]




[Col. 0551]
83 DISSERTATIO DE DIPLOMATE LUDOVICI PII

[Col. 0551A] I. Inter vetera monumenta nullum frequentius in lucem prodiit Ludoviciano diplomate. Prae aliis Baronius ex optimis codicibus Vaticanis, et nostra aetate eminentiss. Antonellus, dum erat praefectus archivi Molis Adrianae, ex apographo ejusdem archivi (autographum enim periit) accuratissime illud publicarunt. Instituti mei ratio exigit ut pretiosum adeo monumentum et ego in lucem edam; quare cum praesto habeam ex cod. Albiniano vetustissimum exemplum haud multum abludens ab apographo molis Adrianae, istud producam cum variantibus lectionibus ejusdem apographi. Credo equidem utriusque simile a Cencio relatum esse in librum Censuum, nam Panvinius, cujus aevo genuinus hic liber exstabat in bibliotheca Vaticana, in catalogo privilegiorum sanctae sedis (Cod. Vat. 3924), ubi Ludovicianum recenset (pag. 45), sic loquitur: Extractum ex libro Censuum Romanae Ecclesiae fol. CX; deinde principium Diplomatis ponit: Privilegium Ludovici imperatoris de regalibus confirmandis papae Paschali. [Col. 0551B] In nomine Domini Dei omnipotentis Patris, et Filii, et Spiritus sancti. Ego Ludovicus. Quod est ipsissimum codicis Albiniani, si dempseris Ludowici nomen cum duplici w expressum, quae vox cum aliis in diplomate occurrentibus, noni saeculi ingenium refert, cum monumentum dabatur: unde elicitur Albini major diligentia in exscribendis antiquis chartis, ac Ludovicianum privilegium sin ipso ex autographo, ex codice authentico archivi Lateranensis exceptum esse. Codicis auctor idem rei testis est, ut monebam in praefatione primi voluminis (num. 25). Nulli enimvero major fides adhibenda est, quam Albino et Cencio, quorum uterque Lateranense archivum excussit. Cum autem Cencii codex genuinus post Panvinii aevum subreptum fuerit ex bibliotheca Vatic., quod certo affirmo, nulli enim codici apud sanctam sedem existenti paginarum numerus a Panvinio citatus respondet, ex Albino, tum quia Cencio est antiquior, tum quia propria exaravit manu suum codicem, [Col. 0551C] illustre hoc monumentum exhibeo. Unum adjungo, quod historiae castitas atque integritas requirit, Albinum praesto habuisse diplomatis vetustum aliud exemplum, ejusque titulum priori subjecisse, qui est hujusmodi: Et pactum constitutionis imperatorum primi Ludovici, et primi Octonis, et primi 84 Henrici cum Romanis pontificibus. Privilegio autem absoluto, sequitur in Cod. Ex alio privilegio primi Octonis, et primi Henrici. Deinde recensetur privilegium Ottonis, omissis iis quae idem Otto ex Ludoviciano accepit, confirmavitque. Postremo loco ponitur: Ex privilegio Henrici imperatoris; ex quo pari modo ea duntaxat afferuntur quae ad Henrici donationem spectant, omissis caeteris.

II. Hinc, ni fallor, exscriptum fuit exemplum fere simile, quod in Cod. Vat. 1984 Dominicus Georgius nactus, aetatis videlicet Gelasii et Callixti II, seu ineuntis saeculi XII, in lucem edidit in nova editione Annalium Baronii (tom. XIII, pag. 627), objecitque Pagio et Muratorio, qui sectariis succenturiati sunt, [Col. 0551D] circa Diplomatis sinceritatem. Eodem et ego usus sum alibi (Orsi Dom. Temp. Append.) tanquam apographo aliis, quae viderim, vetustiori. Haud dum quippe e situ erutum Albinianum codicem licuerat expendere. Cum autem codex iste quantivis pretii ad meas manus pervenit, diu multumque illum versans, et mutila illa diplomata Ludoviciano subjecta attente perlegens, in utroque omissionem deprehendi alicujus momenti. Ubi enim Otto et Henricus in suo quisque diplomate dixerat: Necnon patrimonium Siciliae, si Deus illud nostris tradiderit manibus. Simili [Col. 0552A] modo, etc., in mutilo utroque legitur: necnon patrimonium Siciliae. Simili modo, etc. Hujusmodi vero omissione aetatem trium diplomatum simul conjunctorum designari quis non videt? cum scilicet Northmannis principibus jam mansuefactis, et anathemate absolutis, Nicolaus II jura demonstraturus sanctae sedis in Apulia caeterisque provinciis, eo se contulit, concilium ibi celebravit, ac sacramentum fidelitatis ab iis principibus accepit anno 1059, ut est in libro Censuum, et clarius apud Baronium (1059, n. 3 et 70 seqq.). Perinde factum a Nicolao III cum Rudolpho, cui tria eadem diplomata pariter mutila transmisit, suo loco videndum erit. Neque enim putari debet, diplomata illa fortuito contracta esse, conditionemve illam, si Deus, etc., mutilatam a librario utrobique. Northmannis siquidem non amplius infensis apostolicae sedi, ostendendum erat Siciliam juris esse Romanae Ecclesiae, ut vere erat ob invasionem patrimoniorum Calabritani et Siculi, quam vidimus (Diss. praeced., n. 10 seqq.) ab [Col. 0552B] Adriano aequiparatam sacrarum imaginum persecutioni. Cum vero Ludovicus ante Saracenorum adventum dederit suum Diploma, concessionemque insulae a Carolo Magno suo genitore factam confirmarit (optimo quidem jure, nam nonaginta jam annis per summum nefas possidentibus Graecis ea patrimonia, aureorum tricies centena ac centum quinquaginta millia, quanti 85 fortasse insula non erat id temporis, egenis et ecclesiis sublata fuerant; divinam aliquando ultionem provocatura) cum, inquam, Ludovicus diploma suum dederit ante Saracenicam invasionem, non erat cur conditionem illam apponeret, quam in Ottonis et Henrici diplomatibus necessario apponi debuit, quia scilicet sanctae sedis jura vindicanda erant Saracenorum ejectione.

III. Nicolai autem pontificis tempore ab annis biscentum triginta Siciliae insula sub Saracenorum jugo gemebat, Graecique illam recuperandi spem omnem deposuerant; Calabriam vero, Apuliam et Capuam, [Col. 0552C] quae postea Sicilia cis Pharum appellari coeperunt, Northmanni armis acquisitas possidebant, quibus sanctus Leo IX vi easdem eripere, ut sanctae sedi jus suum assereret, nequidquam periclitatus fuerat. Opportune igitur Northmannos divino haud dubie consilio sanctae sedi reconciliatos Nicolaus adiit, secumque allatis imperatorum diplomatibus, eos brevius atque efficacius Ecclesiae Romanae jura edocuit, quam si praedictam summam fere triplicatam in pauperum et ecclesiarum fraudem demonstrasset, per quam jura eadem magis magisque confirmabantur. Rem cessisse ex voto testantur juramenta fidelitatis Roberti Wiscardi ducatum Apuliae et Calabriae, necnon Siciliae e Saracenorum potestate eripiendae, apostolica auctoritate consecuti; quae exstant in Albiniano codice paulo post praedicta diplomata, et apud Baronium ex libro Censuum (1059, n. 70 seq.). Capuae quoque principatus post biennium Richardo concessi exstat in Albiniano cod. juramentum Alexandro II praestitum: »Actum in aula [Col. 0552D] Lateranensis sacri palatii VI Nonas Octobr. fer. III, indict. XV, anno videlicet 1061. Cujus simile Gregorio VII ab eodem praestitum habet Baronius (1073, n. 63) ex regesto ejus sancti pontificis ap. Labbeum (Conc. tom. X, p. 23) cum aliqua var. lect. in fine. Ad quorum juramentorum fidem spectat, quod Robertus Et nulli, ait, jurabo fidelitatem, nisi salva fidelitate sanctae Rom. Ecclesiae, quae apud Baronium desiderantur quia scilicet in libro Censuum non invenit; omnino autem restituenda, Northmanni enim Apuliam et Calabriam themata Graecorum esse non ignorabant, [Col. 0553A] adeoque Robertus illorum dominationem haud dum penitus deletam praeservat, salva tamen suprema sanctae sedis. Pari modo Richardus: Regi vero Henrico, ait, cum a te admonitus fuero, vel a tuis successoribus, jurabo fidelitatem, salva tamen fidelitate sanctae Romanae Ecclesiae. At de his opportunius, cum de Ottonis diplomate sermo erit. Nunc observandum venit Northmannos principes nequaquam potuisse omnia ista noscere, absque eorum diplomatum inspectione. Quamobrem 86 non conjectando, sed firmiter ex consequentibus arguendo, affirmare nullus dubito Nicolaum II mutilationis diplomatum praedictae auctorem esse, atque idcirco anno 1058 vel sequenti factam esse.

IV. Absit vero ut vitio quis vertat pontifici factum istud, quasi eam conditionem subdole abstulerit. Utriusque enim diplomatis autographa hodieque in archivo castri sancti Angeli diligentissime custodiuntur, in quibus conditio illa patet, nihilque obstat [Col. 0553B] donationi Siciliae a Carolo factae ante Saracenorum invasionem, et ab Ottone et Henrico confirmatae, ita tamen ut ex eorum faucibus ereptam sanctae sedi restituerent. Neuter quippe Augustus eam recuperaverat, ac proinde ad puram putam Caroli donationem confugi oportebat a successoribus confirmatam, quod fecisse Nicolaum liquet. Olfecit fortasse aliquid annalista Italus (anno 1059); sui enim oblitus (nam anno 817 subdititium depinxerat Ludovicianum contra doctissimorum hominum Baronii, Gretseri, Nat. Alexandri, P. de Marca, Cointii, Claudii de Fleury, Gootii etiam, Hottomanni et Basnagii opinionem, ut recentiores alios sileam, qui omnes legitimum Ludovicianum agnoscunt) per haec tempora in lucem prodiisse autumat tria ista diplomata, cum additionibus juxta Romanorum pontificum vota. Ego vero ex Ottoniano et Henriciano aliquid potius esse ademptum demonstravi quam additum. De Ludoviciano autem, cujus pretium non in antiquitate, sed in rebus contentis consistit, futurum confido ut planum [Col. 0553C] faciam quare laudati illi homines doctissimi legitimum Augusti ejus foetum consensu unanimi declaraverint. Interim abs re non erit animadvertere, quod praedictum privilegium integrum Ludovici cum duobus caeteris inter prima monumenta saeculi XI recensitum in codice inscribitur: Privilegium Ludovici imp., etc.; e contrario alia duo integra inseruntur monumentis saeculi XII atque inscribuntur: Exemplum privilegii Octonis imp., etc. Exemplum privilegii Henrici imp., etc. Itaque affirmari posse videtur, Ludovicianum Nicolai II tempore ex autographo descriptum fuisse, perinde ac duo reliqua, tametsi saeculo XII declinante, cum Albinus florebat, nullius autographum Romae esset. Quidquid causarum afferrem, cur caeteris huc illuc translatis contigerit ut ad nos usque pervenerint, at Ludovicianum nusquam inveniri potuerit, divinatio esset; levis tamen jactura est, apographis optimae notae existentibus apud Albinum, et in archivo molis Adrianae. Summa rei est patefacere [Col. 0553D] ingenium diplomatis, quod, cum a nemine omnium factum esse videam, lubens ac volens in me recipio.

87 V. Ac primo ipsum diploma se manifestat pactum confirmationis semel et iterum, semelque et iterum decretum confirmationis se appellans. Chronographus sancti Vincentii ad Volturnum (Duchesne, tom. III, p. 681) in Vita Josue abbatis, qui conventui Aquisgranensi intererat, ubi diploma istud datum fuit, pactum constitutionis et confirmationis illud nuncupat; quae ipsamet verba usurpat chronologus Cassinensis Leo Ostiensis, creditus ab erudito Fontaninio (Dif. 1, p. 145) inductor novae vocis constitutionis, quam diploma ipsum repellit. Mihi autem, ut dicam quod sentio, redundantia potius videtur verborum quam nova rei significatio. Aut enim simpliciter pactum juxta illius aevi consuetudinem, aut pactum constitutionis vocetur, semper erit instrumentum de compacto rogatum, [Col. 0554A] seu stipulatio, cujus ingenium verbum confirmationis patefecit. In toto siquidem eo pacto ne ulnam quidem terrae invenire erit a Ludovico Ecclesiae Romanae concessam: quod neque Stephanus IV, neque per suum legatum Paschalis I, petierant ab imperatore; sed vetera jura ejus confirmari imperiali auctoritate optabant, ut praedicto pacto confirmationis actum fuit. Quare Astronomus Ludovici Pii coaetaneus et ex ejus comitatu, qui ejusdem imperatoris Vitam descripsit: »Legationis, inquit, bajulus fuit Theodorus nomenculator, qui negotio peracto et petitis impetratis, super confirmatione scilicet pacti et amicitiae, more praedecessorum suorum, reversus est.« Quin etiam Volturnensis idem chronographus, ut testatur Mabillonius (Annal. lib. XXVIII, n. 45) asserit abbatem Josue adeo acceptum fuisse Paschali papae, ut cum a Ludovico pactum confirmationis acciperet, inter Franciae abbates pro parte sedis apostolicae [Col. 0554B] adesse voluerit: ubi, ut, vides constitutionis vocem, Fontaninio minus acceptam, silentio praeterit. Ibidem vero chronographus gratis mihi testari videtur se in libro Pontificali Ecclesiae reperisse confirmationis pactum; illuc siquidem donationes uberrimis verbis relatas invenies; at confirmationes earumdem, nisi nova cum donatione conjunctas haud deprehendes: adeoque libri Pontificalis silentium pacti hujus ingenio suffragatur. Albinus idem, seu potius Nicolaus II, et Cencius non alium titulum Ludoviciano praefigunt quam privilegium Lud. imp. de regalibus confirmandis pape Paschali; dum contra Ottonis et Henrici privilegiis titulum inscribant, de regalibus beato Petro concessis: nam novam uterque donationem adjecit.

VI. Id si Pagius assecutus esset, nec male affirmasset (787, n. 8), cum Ludovici diploma legitimum agnovit: »Ad alteram vero Tusciam, 88 qua potiti semper imperatores, pertinebant alia loca, quae Ludovicus imperator eidem sedi [Col. 0554C] concessit in partibus Tusciae, ut anno 817 ostendemus.« Quod non sapit doctissimi ac ven. cardinalis censorem, sed virum allucinatione maximum. Quid? quod lector ad praedictum annum perveniens (817, n. 7) non sine admiratione Pagium invenit Molinaeo et Goldasto adhaerentem? »Donatio, inquit, quae a Gratiano dicitur facta Ecclesiae Romanae a Ludovico Pio, non minus commentitia quam quae Constantino Magno affingitur, ut jam aliqui viri eruditi viderunt.« Quae sane opinio usque adeo arrisit annalistae Italo, ut non solum obviis ulnis amplexus eamdem sit, sed chartarum solemnitates omnes forenses in vetustissimo hoc monumento requirens, earumdem defectu falsi illud arguat; tanto cum successu apud scriptores aliquos transmontanos aeque catholicae religioni ac sanctae sedi maxime infensos, ut eorum aliquis, quasi de hoc diplomate conclamatum esset, sua scripta seu potius derisiones adversus [Col. 0554D] apostolicae sedis dominatum annalistae eidem dedicaverit, pluribusque in locis professus sit, se illi acceptum referre quidquid deruendo praecipuo isti munimento pontificiae dominationis in medium affert. Diploma ipsum, veluti rem contemptui habendam, non ex apographo aliquo bonae notae, aut ex tam multis ejus editionibus nulli eruditorum ignotis petitum, sed ex commentariis Urbanis Volaterrani fere omnibus ignotum (Geogr. lib. III, p. 41) atque ex ingenio compositum, in calcem sui parvi voluminis rejecit. Titulum ejusdem proferam, magis ut liqueat quanto in pretio habeantur apud sectae ejus homines non sine litteris suffragia catholici scriptoris in temporalem Romanae Ecclesiae dominationem, quam ut confutandis tot fallaciis velim insistere, quod esset oleum et operam perdere.

VII. »Christiani Guilielmi Francisci Walchii censura diplomatis, quod Ludovicus Pius imp. Aug. Paschali I pontifici Romano concessisse fertur. [Col. 0555A] Summo viro Ludovico Antonio Muratorio inscripta, et celeberrimo Patavinorum historico Antonio Sandino opposita. Accedit diploma ipsum, notatis lectionibus diversis. Lipsiae, etc.« Quod si obiter scriptoris mentem lubet agnoscere, pauca haec ex dedicatione accipe: summis extollit laudibus Annales Italos, quod magno usui sint ad defendendum tuendumque »augustissimi nostrae Germaniae imperatoris jus in Italiam constanti octodecim saeculorum usu confirmatum, repressa adversariorum impudentia.« Et infra: »De diplomate Ludoviciano disquisitionem, quam Hermanni Conringii summi viri inter gentis nostrae historicos exemplo atque imitatione censurae 89 titulo ornatam ac celeberrimo tuo nomini prisco more vides consecratam, tibi offero, eamque ut benignius accipias summopere rogo te atque obtestor.« Scriptori catholico immerito talem notam inuri asseveranter dico. Non enim is loquitur cum sectariis de Italia [Col. 0555B] omni, sed de Italia proprie dicta, seu de regno Italiae, aut mavis Langobardia; licet potestatis supremae participes fieri Augustos per coronationem Romanam non assecutus, de eadem cum pontificiae detrimento scripserit, qua de re in superiori dissertatione egimus. Ludovicianum vero diploma suppositum putans, quia pari modo ingenium ejus non tenuit, scriptorem potius parum solertem se ostendit, quam fautorem sectariorum, ut censor existimat. Caeterum ne juventus incauta, a scriptore tanti nominis decepta, Ludovicianum diploma cum edicto seu donatione Constantini amandandum putet, de illius ingenio enucleatius disserere deliberavi, veritati potius litaturus quam falsas aliorum opiniones oppugnaturus. Ordiar ab ipsis causis quae pactum istud confirmationis pepererunt.

VIII. Annales Laureshamenses, Eginhardo perperam tributi, et Fuldenses apud Baron. et Pag. (815, n. 1), referunt quemadmodum »Romae quidam primores in necem Leonis papae conspirantes interficiuntur.« [Col. 0555C] Fusius rem narrat Astronomus (cap. 38) ad annum praedictum: »Hoc anno, inquit, cursum vertente, perlatum est imperatori quod Romanorum aliqui potentes contra Leonem apostolicum pravas inierint conjurationes. Quos detractos atque convictos idem apostolicus supplicio addixerit capitali, lege Romanorum in id conspirante. Imperator autem audiens aegre haec tulit, velut a primo orbis sacerdote tam severe animadversa. Ideoque Bernhardum Italiae regem illuc misit, ut ipse resciens quid verum, quidve falsum de hac re rumor sparserit, per Geroldum sibi renuntiaret. Ipse autem Bernhardus rex Romam venit, et quae visa sunt per missum supradictum renuntiavit. Sed mox subsecuti missi ejusdem apostolici Leonis Joannes episc. Silvae Candidae, et Theodorus nomenclator, necnon Sergius dux, Leonem apostolicum criminibus objectis purgavere.« Animadverte quod Ludovicus, non imperator, ut eum vocat Astronomus, qui triginta fere post annos [Col. 0555D] scribens praepropere id honoris illi tribuit, sed rex, ut recte eum appellat Theganus, pro munere sibi commisso a patre curam gerens Rom. Ecclesiae, sciscitatum mittit num pontifex ipse animadvertisset in reos, remque edoctus quievit. Nam pontifices in hujusmodi causis se gerebant, ut liber Pontificalis (sect. 298 seq.) 90 de Adriano refert: »Sanctissimus praesul precibus judicum universique populi Romani jussit contradere antefatum Calvulum cubicularium et praenominatos Campanos praefecto Urbis, ut more homicidarum eos coram universo populo examinaret. Deductique Elephanto in carcerem publicum, illic coram universo populo examinati sunt. Sicque ipsi Campani, sicut prius, ita et in eadem examinatione confessi sunt. Calvulus vero, obdurans cor suum, vix confessus est ita omnia esse, qui tamen in eodem carcere crudeli morte amisit spiritum.« Verum post praedictam conjurationem in sanctum pontificem, hic tentatur extremo morbo, [Col. 0556A] quo et decessit sequenti anno: quare Astronomus prosequitur: »Cum Leo apostolicus gravaretur, adverso incommodo, praedia omnia, quae illi domocultas appellant, et noviter ab eodem apostolico instituta erant, sed et ea quae sibi contra jus querebantur direpta, nullo judice exspectato, diripere, et sibi conati sunt restituere.« Quorum similia habent Annales Laureshamenses. Quid igitur mirum si Leonis successor Stephanus IV, continuo post consecrationem profectus in Franciam, de pacto confirmationis jurium quorumcunque apostolicae sedis egit cum pio principe a se imperiali diademate redimito?

IX. Mors enim vero paulo post reditum secuta impedimento fuit quin Stephanus ex archivo Lateranensi eductis donationum omnium documentis, digestisque per ordinem, pactum seu diploma numeris omnibus absolutum conficeret, quod incipiens ab urbe Roma et ejus ducatu, quinque et viginti annis ante primam Francorum regum donationem sanctae [Col. 0556B] sedi subjectis, singula jura etiam antiquiora complecteretur: praeterea disciplinam electionis consecrationisque Romanorum pontificum contineret. Quod autem spatio bimestri dierumque aliquot non potuit Stephanus, successor ejus Paschalis perfecit; atque adornata ad principem legatione, confirmari omnia obtinuit, ut laudati scriptores consensu affirmat, praecipue Astronomus (cap. 40) ad annum 817. Theganus, qui in pii Augusti moribus describendis est totus, hac de re silet: de Stephano autem (cap. 18) affirmaverat: »Quandiu ibi erat beatissimus papa, quotidie colloquium habebant de utilitate sanctae Dei Ecclesiae.« Cumque Astronomus (cap. 39) ad an. 816 addat: »Dominus apostolicus, cunctis quae poposcerat impetratis, Romam rediit,« nullum remanere dubium mihi videtur quin Stephano cum Ludovico de pacto confirmationis convenerit, quod postmodum Paschalis obtinuit. His fidem adjiciunt chronographi duo Volturnensis et Cassinensis. Quamvis 91 enim ab iis temporibus sint remoti; nam [Col. 0556C] Volturnensis ad annum pervenit 1071, Cassinensi licet recentior videatur annalistae Italo; et Cassinensis ad 1115, cum Leo Marsicanus, episcopus Ostiensis, qui Chronicon scripsit, vivere desiit: neminem tamen eruditorum fugit chronographos vetustis monumentis insistere, cum scribunt de rebus quae ante sua tempora evenerunt. Volturnensis igitur ex actis Vitae Josuae abbatis, qui Aquisgranensi conventui aderat, haec decerpsit: »Tunc quoque beatissimo sepe [pape] Paschali pactum constitutionis et confirmationis faciens, etiam proprie manus et trium filiorum suorum signaculo illud corroborans, per legatum S. R. E. Theodorum nomenculatorem predicto pape transmisit: in quo decem episcopos, octo abbates, comites quindecim, bibliothecarium, mansionarium et ostiarium subscribere fecit.« Leo autem Ostiensis verbis paulo aliis (l. I, c. 16) idem refert: »Hic Ludowicus pactum constitutionis et confirmationis fecit beato Petro apostolo ejusque vicario [Col. 0556D] domno Paschali, ad instar parentum suorum Pipini et Caroli, et propriae manus signaculo ac filiorum suorum illud corroborans, decem episcopos, et octo abbates, et comites quindecim, bibliothecarium, mansionarium et ostiarium unum in illo subscribere fecit, et per legatum S. R. E. Theodorum nomenculatorem domno Paschali papae transmisit.«

X. Chronici Cassinensis, seu Leonis Ostiensis testimonium alicui videbitur superfluere; at secus est. Leoni siquidem prima hujus diplomatis mentio temere tribuitur a Pagio (817, n. 7): »Leo, inquit, Ostiensis saeculi duodecimi initio demortuus primus fuit, qui ejus meminerit: ideoque non multo antea excogitata fuerat.« Fiduciam hominis! Quid igitur Ducangius (Gloss., verbo Signaculum) chartam Caroli Magni, duo regalia praecepta Caroli Magni et Ludovici filii; et ex chronico sancti Vincentii de Vulturno (l. II, p. 681) haec verba profert: »Propriae munus et trium filiorum suorum signaculo illud [Col. 0557A] corroborans?« Leo siquidem Ostiensis, »propriae,« inquit, »manus signaculo, ac filiorum suorum.« Itaque non Ostiensi tribuenda est prima mentio diplomatis, sed monasterii Volturnensis vetustis monumentis. Dum enim Cassinensi chronico scribendo dabat operam, et Volturnense monumentum et Ludovicianum diploma se ob oculos habuisse demonstrat. Nam illinc rei summam petit, variantes autem lectiones ex diplomate ipsemet compingit: quare diplomatis verba illa: »Tibi beato Petro principi apostolorum, et per te vicario tuo domno Paschali,« monumenti Volturnensis, quod 92 exscribit, dictioni aptans, »Beato,« inquit, »Petro apostolo ejusque vicario domno Paschali,« et continuo subdit, »parentes suos Pip. et Car. imitatus;« eo quod in diplomate distincte recensentur Pippini et Caroli donationes. Caetera per se patent. Fallitur autem Ostiensis dum ait Ludovicum imitatum esse parentes suos, eorum quippe uterque donationis finibus se tenuerat; praeterea tam Pippinus, primus amplificator [Col. 0557B] ecclesiasticae ditionis, provincias et civitates donavit beato Petro et successoribus, quam Carolus paternae confirmator suam amplissimam donationem adjecit. Ludovicus e contrario longe lateque extra Francorum donationes excurrit, nihilque omnino largitur civitatum aut provinciarum. Quamobrem simplex ea chronographi Volturnensis traditio de pacto confirmationis praeferenda est Ostiensi, qui non, juxta Pagii sententiam, primus diplomatis meminit, sed primus suis additionibus diploma disturbavit. Jam vero diploma ipsum expendi debet.

XI. De illius titulo jam diximus satis multa. Exordium autem, seu invocatio Trinitatis, primo aspectu singularis, si attente consideretur, suae singularitatis causam palam facit. Et vero doctissimus Mabillonius (Dipl. l. II, c. 3) contra Propylaeum Papebrochii affert invocationes aevi Carolingici: In nomine Dei et Salvatoris N. J. C., In nomine Domini J. C., In nomine Patris et Filii et Spiritus S. Quam rem Godefridus [Col. 0557C] animadvertens (Chron. Gotw. tom. I, l. II, c. 1, p. 117 seq.) notat varium exstitisse notariorum stylum in iis formulis. Praecipue autem (c. 6, p. 231) de invocationibus variis Henrici I. »Non video, inquit, quare rejicienda sit in diplomate Henriciano Ecclesiae Rom. concesso, et ab em. Baron. ad annum 1014, n. 7 producto, formula invocationis In nomine Dei omnipotentis Patris, et Filii, et Spiritus sancti, quam ut suspectam incusare voluit D. Frider. Hahnius in Hist. imp., part. II, c. 6, § 10, p. 208, lit. a, cum tamen in pluribus, Italicis praesertim, diplomatibus, stylo haud dubie notariorum Italicorum, eamdem reperiamus.« Viri eruditissimi observationi nemo, arbitror, repugnabit, quod attinet ad Augustorum diplomata, quae Romae fieri consueverunt, ne Carolo quidem magno excepto, quippe donationem suam in Urbe edidit. Sed de invocatione Ludoviciani diplomatis, utcunque a Stephano IV vel a Paschali digesti, in Francia tamen confirmati, secus judicandum [Col. 0557D] esse videretur, nisi apud Baronium (811, n. 44) testamentum Caroli Magni, in Francia pariter factum, occurreret cum ista invocatione: In nomine Dei omnipotentis Patris, et Filii, et Spiritus sancti. Quae item invenitur apud Labbeum (Concil. tom. VII, p. 1202) et praecipue apud 93 Bollandum (Acta sanctorum, tom. II, p. 887) qui sancti Caroli Magni Vitam ex Eginhardi duobus Codd. mss. optimae notae, cum quinque aliis mss. melioribusque editionibus collatis profert, hoc tantum discrimine quod in omnibus legitur: In nomine Domini Dei omnip., etc., ut in Ludoviciano apographo Adrianae molis, et in diplomatis Ottonis et Henrici cod. Albiniani juxta eorum autographa. Unde inferri tuto potest privilegia Carolingiorum omnia sancto Petro et successoribus concessa invocationem istam praesetulisse, quam et Otto et Henricus fuerunt imitati, stylo scilicet scriniariorum sanctae sedis, quorum erat ex archivi monumentis ista conficere. Nullusque dubito quin Pippini [Col. 0558A] donatio si exstaret, invocationem ipsissimam praeseferret quam successores omnes amplexi fuerint.

XII. Sanctam illam rempublicam, Romam videlicet ejusque ducatum, quam vidimus multo ante regum Francorum donationes juris esse apostolicae sedis, deditione scilicet populorum qui ab impiis Graecis defecerunt, loco principe Ludovicus confirmat. Ita enim cum imperatore convenerat Stephano IV, qui auctoritate imperatoria direptiones avertere simulque ditionis ecclesiasticae loca omnia tam valido munimento protegere optabat. Rem ipse imperator docet conceptis verbis: »Sicut a praedecessoribus vestris usque nunc in vestra potestate et ditione tenuistis et disposuistis.« Deinde civitates singulas numerando recenset tam Tusciae Romanae quam Campaniae; bipertito enim dividebatur ducatus, ut neminem eruditorum praeterit, in Cistiberinum et Transtiberinum. Quas civitates ante ullam donationem juris esse apostolicae sedis tam perspicue [Col. 0558B] vidimus in litteris Codicis Carolini, ut otiosum videatur hic iterum id demonstrare. Satis superque erit modo memoria repetere quod Stephanus II Pippino, qui in Franciam redierat (Cod. Car. ep. 6, 7, al. 7, 9), significat, Langobardos donationem irritam reddidisse, »nec unius palmi terrae spatium« sanctae sedi tradidisse: quin etiam fecisse »scamaras atque depraedationes seu devastationes in civitatibus et locis beati Petri.« Rursusque ad novam expeditionem suscipiendam illum urgens (Ibid., ep. 8, 9, al. 4, 6), dum Roma a Langobardis obsideretur: »Nullum, inquit, augmentum nobis factum est, potius autem post desolationem totius nostrae provinciae,« etc. Quid enim vero desideratur clarius ad tenendum, civitatem Romanam ejusque ducatum ante donationem omnium primam juris esse apostolicae sedis? Indidem nihilominus suppetit testimonium locupletius: nam infra idem pontifex, »Civitatem, ait, Narniensem, quam beato Petro tua Christianitas concessit, abstulerunt, et aliquas civitates nostras 94 comprehenderunt.« [Col. 0558C] Narniam videlicet ducatus Romani civitatem a caeteris secernit, ac Pippino ingenue refert acceptam, quia olim invasam a Spoletano duce (Lib. Pontif., sect. 254) primo in adventu Pippini territus Aistulphus regiis missis restituerat (Ibid. sect. 249, ex Cod. Reg., Maz., Thu.)

XIII. At quia pontificiae ditionis partem istam Pagius aliique contendunt regiae munificentiae debitam esse, adeoque Ludovici verba a praedecessoribus vestris attingere contra constantem omnium codd. fidem non verentur, substituendo nostris, ita ut Pippinus et Carolus videantur Romam ejusque ducatum divo Petro et ejus successoribus tradidisse, operae pretium erit non rationibus, quod feci in Cod. Carolini illustratione, sed propria eorum confessione contrarium ostendere. Carolum Martellum, quamvis tam multa de patriciatu ejus inani contentione disputent, inter praedecessores Ludovici non recensent: aiunt enim, anno 741 morte praeventum opitulari periclitanti [Col. 0558D] Ecclesiae non potuisse. Quin etiam fatentur Romanos pontifices usque ad annum 753 in Graecos Augustos, utcunque impios, obsequium non deseruisse. Sequenti autem anno in prima expeditione Pippini, aiunt Narniam unam ex ducatus Romani civitatibus, Francorum metu restitutam esse. Itaque quemcunque imaginentur ducatus Romani, cujus caput Roma, fuisse dominum, ditio ista, eorumdem confessione, antequam donatio Pippiniana suum sortiretur effectum, suo principi subdebatur. Quis autem iste esset, Pippinus idem (Cod. Car. ep. 15, al. 36) Romanis testatus erat unico post suam donationem anno, quod Romani ipsi nos edocent in litteris, quas regiis reponunt: »Circa beatissimum, inquiunt, et coangelicum spiritalem patrem vestrum a Deo decretum dominum nostrum, Paulum summum pontificem.« Quamobrem praedecessores vestri Ludoviciani diplomatis ante donationem per annos 25 fuerant Gregorius III, Zacharias, Stephanus II, et post donationem [Col. 0559A] Paulus I, Stephanus III et Adrianus. Namque iisdem fatentibus, quod negare non possunt, Pippiniana donatio exarchatus et Pentapolis finibus concludebatur, de Adriano eodem et successore Leone III ne hiscere quidem audent: tametsi alia via principatum eludere aliquis eorum periclitetur, quod uberrime demonstravi in notis ad Codicem Carolinum. Quare igitur Gratiano adhaerere malint, qui primus posuit nostris, quam constanti codicum testimonio suaeque ipsorum confessioni, non difficile captu est: nesciunt quid dicunt.

95 XIV. Ludoviciani diplomatis caput alterum Pippini donationem ipsam exhibet, non qualem Carisiaci factam esse diximus anno 754, et a Pippini duobus filiis Carolo et Carolomanno confirmatam, sed qualem Carolus Magnus Romae confirmavit anno 774. Prior scilicet in archivo Ecclesiae Lateranensis diligentissime custodiebatur, cum viginti post annos seu 774 Carolus veniens Romam »promissionem quae in Francia in loco qui vocatur Carisiacus facta est, [Col. 0559B] sibi relegi fecisset, complacuerunt illi, et ejus judicibus omnia quae ibidem erant adnexa,« ut est in libro Pontificali (sect. 318), quam utique »propria sua manu ipse Christianissimus Francorum rex eam corroborans, universos episcopos, abbates, duces etiam et graphones in ea ascribi fecit. Quam prius super altare beati Petri, et postmodum intus in sancta ejus confessione ponentes, tam ipse Francorum rex quam ejus judices, beato Petro et ejus vicario sanctissimo Adriano papae, sacramento sese omnia conservaturos quae in eadem donatione continentur, promittentes, tradiderunt,« ut legebat suo aevo Albinus, parvoque cum discrimine habent omnes codd. tum editi, tum mss. Donatio tam solemniter, tam sancte confirmata a Carolo quam Adrianus non semel, nec injuria oblationem et holocaustum appellat in litteris, nequidquam alibi quaeritur, uno in Ludoviciano diplomate exstat integra. Diligentissimus veterum monumentorum collector Franciscus [Col. 0559C] Blanchinus ex Cod. Farnesiano celeberrimo eam se optimo publico edidisse putat in lucem (Anast. tom. II, p. 57). Nam pretiosi illius codicis aequus aestimator, cum suo tempore Parmam translatus esset una cum Farnesiana bibliotheca, eo se contulit semel et iterum, specimenque characteris uncialis, aetatem codicis Carolo Magno supparem designantis excipiens, quod Holstenius et Schelstratius neglexerant, dum codex erat Romae, locum illum totum descripsit quem attuli, ubi de Stephani II epistolis agebam, tanquam Pippinianae donationis monimentum.

XV. At virum doctissimum decepit libri Pontificalis enarratio. Quamvis enim ibidem referatur quemadmodum Pippinus, ratum habens quidquid Carisiaci suo diplomate concesserat divo Petro et ejus successoribus, novo diplomate anterius illud roboravit, addito etiam Comaclo: tamen civitates ibi tantum recensentur quarum possessionem Fulradus [Col. 0559D] Pippini missus iniit clavesque Romam detulit. Quapropter decem civitates deesse compertum erit in libro Pontificali, quae omnes in Ludoviciano diplomate reperiuntur, praeter Narniam ducatus Romani civitatem, cujus quoque possessionem inierat Fulradus, tametsi postliminio 96 redeuntem ad sanctae sedis ditionem veterem a donatione secreverat: quare Ludovicus recte inter civitates Romani ducatus eam recenset. Eadem vero Pippiana donatio integra tam exacte, tantaque cum distinctione recensetur in diplomate, ut mirum sit cur eruditi duo recentiores vel hinc a suspicando de sinceritate ejus non sint absterriti. Enim vero quanquam solam Pippini donationem referat, tamen eamdem non soli Pippino ascribit, sed Carolum ejusdem participem facit. Etenim viginti illis annis, qui donationem Pippinianam secuti, primum Caroli adventum in urbem praecessere, decem eae civitates, quarum possessio a Langobardis tradi noluit, saepe promissae, nunquam [Col. 0560A] redditae inveniuntur. At Carolus, Langobardorum rege Desiderio capto, eorumque regno subacto, integram sanctae sedi donationem vindicavit. Rei testes sunt Cod. Car. epistolae duae (51, 53, al. 54, 52), paucos post menses a Caroli recessu datae, queis Adrianus regi nuntiat Leonis archiep. Ravennatis invasionem Faventiae, Imolae, Ferrariae, Bononiae, necnon Adriae, seu Gabelli, in qua comitem constituerat dominicum sibi a Carolo commendatum in ecclesia sancti Petri; adeoque omnes civitates Aemiliae a Romana Ecclesia possessas esse certo constat. De quatuor autem Pentapolensibus quin perinde esset, omne amovent dubium eaedem litterae, quippe quibus utramque Pentapolim ab Arimino usque Eugubium in fide apostolicae sedis persistere significatur. Praeterea territorium seu oppidum Valvense confugium fuisse quinque Caroli legatis in Beneventana commotione, ex aliis litteris (90, al. 92) liquet.

XVI. Aemiliam, inquies, inter civitates reliquas [Col. 0560B] nominari non video in Cod. Carolino, quae continuo post Ravennam occurrit in diplomate. Ejusdem vero et in laudatis epistolis et alibi comperio mentionem fieri, uti provinciae. Quare arbitror chorographum Italiae medii aevi vehementer allucinatum esse, ubi provinciam in civitatem convertere primus omnium est ausus. Nec falleris: deceptus et ego olim cum aliis opinionem istam sum amplexus. Quidni autem? Exarchatum angustioribus terminari limitibus videbam tempore Langobardorum quam Romanorum reipublicae, Aemiliamque provinciam bipertito divisam usque ad Bononiae territorium Italici regni partem facere, inde vero exarchatum incipere. Nihilo tamen minus Aemiliam absolute concedi apostolicae sedi comperiebam in hoc diplomate, quod legitimum esse tot viris doctissimis visum erat: hisce in angustiis quid facerem? Singularis atque antea inaudita doctrina emergit chorographi, optimis, ut primo aspectu videntur, rationibus provinciae nomen auferentis [Col. 0560C] Aemiliae in 97 exarchatu, in ejus sententiam ivi pedibus. Postea vero ad jura sanctae sedis vindicanda me serio vertens, neque ullas opiniones hominum admittens quae cum certis annalium monumentis pugnarent, tenui chorographum istum annalistae Italo acceptissimum, ut in aliis multis, ita in detrahendo provinciae honorem Aemiliae vehementer allucinatum esse. Non enim de sua conditione provincia ista excidit, quod patet ex provinciarum ecclesiasticarum divisione, sed civili in administratione angustior esse coepit. Quandoquidem in exarchatu Aemiliae nomen retinuit, in regno autem Italiae praeclarum istud regni nomen provinciale illud absorbuit. Quin etiam ipso in exarchatu exorta Pentapolis duplex, Aemiliam coarctavit: adeoque tres in exarchatu provinciae esse coeperunt, Aemilia videlicet, Pentapolis maritima, et Pentapolis mediter ranea.

XVII. Quae ut vera sint, Fulradus possessionem [Col. 0560D] initurus civitatum Pentapoleos et Emilie, ut est in cod. Farnesiano, in exarchatum est progressus, »et ipsas clabes tam Rabennantium urbis quaque diversarum cibitatum ipsius Rabennantium exarchatus« Romam detulit. Civitates ipsae enumerantur in codice, nullo habito discrimine provinciarum exarchatus. Adrianus autem nuntians Carolo archiepiscopi Leonis invasionem (Cod. Car. ep. 51, al. 54) illum invasisse ait »civitates Aemiliae«, deinde Pentapolenses ad defectionem sollicitasse; hos autem constantes permansisse in sanctae sedis obsequio, »quemadmodum exstiterunt sub nostro praedecessore domno Stephano papa, cui sa. rec. genitor tuus simulque et praeclara excellentia tua ipsum exarchatum sub jure beati Petri permanendum tradidit.« Pari modo in alia epistola (ep. 53, al. 52) provincias separatim recenset, perspicue docens Ravennates populosque in provincia Aemilia existentes a Pentapolensibus distinctos esse: »Nullum ex Ravinianis vel Aemilia;« inde [Col. 0561A] Pentapolensium fidem commendat. Quamobrem me pudet chorographo adhibuisse fidem hac in re, restituensque Aemiliae honorem pristinum, auctoritate diplomatis illum confirmo. Ludovicus igitur donationem Pippini avi sui, a genitore Carolo instauratam confirmans, ipsissimam illam recitat; videlicet Ravennam caput et metropolim totius exarchatus: et Emiliam, unam ex provinciis exarchatus, civitates singulas numerando recensens, ne cui provinciam istam latius extendere in mentem veniat. Deinde aliam subjicit, simul et Pentapolim (quae Pippini tempore mondum in duas provincias dividebatur, unde magis magisque sinceritas donationis agnoscitur) similemque in modum enumerat provinciae illius civitates, utrobique territoria, 98 oppida, finesque ad eas pertinentes subjungens: idque adeo perspicue ac distincte, ut iidem illi fines quos ecclesiastica ditio hodieque habet, quibusve a Mutinensi ducatu Aemilia dividitur, describantur.

[Col. 0561B] XVIII. Hanc sane provinciam scriptores magis celebres saeculi sexti decimi contra omnium veterum monumentorum fidem, juxta Romanae reip. tempora latissime extendunt. Iis vero tum quia ecclesiasticae provinciae rationem habuere, tum quia illorum aetas parum illustris id ferebat, venia videtur aliqua adhibenda. Secus est de nostri aevi scriptoribus, quibus Codicem Carolinum et diploma Ludovicianum excidisse expediebat, quam, praedictorum vestigiis insistendo, utriusque monumenti assertores fieri. De amplificatione exarchatus, seu de civitatibus, quas donationi Francorum regum adjiciunt, alibi dicendum erit. Hoc autem loco praeteriri non debet ex iis una, quam donationi eidem eripiunt. Ea scilicet est Bobium, hodie Sassina, aliquanto magis australis Caesena, quam diploma omnium primam enumerat; Codex Carol. (ep. 51, 53, al. 54, 52) Caesenae proximam nominat; et Farnesianus codex inter Castellum sancti Marini et Urbinum recenset: antiqua Aemiliae civitas, cujus episcopus quinto saeculo exeunte intererat [Col. 0561C] conciliis Symmachi (Labb. Conc. t. IV, p. 1367-1376) et in libro censuum Albiniani codicis Bobiensis episcopatus cum tribus monasteriis inter Foroliviensem et Populiensem locatus visitur. Praeterquam quod ex quinquaginta pagis Sassinae subjectis quatuor Bobianum comitatum efficiunt, ut animadvertit Ughellus (It. sac. tom. II, p. 652). Hanc vero nobilem, et antiquam civitatem Aemiliae Pippinianae donationi eripientes, Bobium oppidum monasterio sancti Columbani celebre in Insubria substituunt, episcopali sede donatum a Benedicto VIII, sub initia saeculi XI (Ditmar. ap. Bar., 1014, n. 4; Ughell., Mabill. aliique plures). Quam recte extra limites Aemiliae latissime sumptae petatur ista civitas, lectoris judicium esto. Equidem video impossibilia disputationis aestu narrari: nam Fulradus Pippini missus, qui Bobii ut caeterarum civitatum, possessionem iniit, certe in longinquas adeo regiones non est profectus. Cumque habeam pro certo successores omnes divi Petri Adriani [Col. 0561D] verbis (Cod. Car. ep. 71, al. 56) protestari: »Testem enim invoco Deum, quia nullorum fines irrationabiliter appeto;« fidenter dico Bobium Insubriae nunquam fuisse juris sanctae sedis. De civitatibus aliis, quas exarchatui adjungunt, secus esse fateor: non quia Pippiniana vel Carolina in donatione continerentur, quod affirmare aeque falsum est, ac Bobium ex Insubria in Flaminiam traducere, sanctaeque sedi nullo auctore vindicare; sed quia ex 99 alio capite ad apostolicae sedis ditionem omnino pertinent, ut suo loco ostendam. Interim ut firmius constet de ecclesiasticae ditionis finibus, pauca subdam ex Caroli divisione regnorum inter Ludovicum, Pippinum et Carolum filios. Pippino enim dedit Italiam, quae et Langobardia dicitur, inter fratres dividendam, si forte iis praemoreretur: licet alibi (tom. I, pag. 298 seq.) eadem ad rem aliam allata fuerint.

XIX. »Ab ingressu Italiae per Augustam civitatem accipiat Carolus Eborejam, Vercellas, Papiam et [Col. 0562A] inde per Padum fluvium termino currente usque ad fines Regensium, et ipsam Regium, et Civitatem Novam, atque Mutinam usque ad terminos sancti Petri. Has civitates cum suburbanis, et territoriis suis, atque comitatibus, quae ad ipsas pertinent, et quidquid inde Romam pergenti ad laevam respicit, de regno quod Pippinus habuit, una cum ducatu Spoletano, hanc portionem, sicut praediximus, accipiat Carolus. Quidquid autem a praedictis civitatibus, vel comitatibus Romam eunti ad dexteram jacet de praedicto regno, id est portionem quae remansit de regione Transpadana una cum ducatu Tuscano, usque ad mare australe, et usque ad provinciam, Ludewicus ad augmentum sui regni sortiatur.« Vides cum territorio Mutinensi Italiae regnum terminari, quia Bononiense territorium, ut hodie, Mutinensi erat finitimum. Vides insuper divisionem istam designatam per fines ab ingressu Italiae usque Mutinam: indeque non modicam illam Italiae seu Langobardiae [Col. 0562B] partem, quae ad laevam venientis Romam protenditur, ubi nunc Venetae reip. amplissima dominatio est, una cum ducatu Spoletano, qui, licet beato Petro et successoribus oblatus, ad jus supremum imperatoris pertinebat, ut infra planum fiet, augmentum fore regni Caroli. Partem vero alteram Ludovico destinatam nihil melius explanat, quam designatio alia per fines ecclesiasticae dominationis, quae diplomate Ottonis continetur; ipsique Carolo tribuitur tum in eodem diplomate, tum in libro Pontificali, estque hujusmodi: »A Lunis cum insula corsica, deinde in Suriano, deinde in monte Bardonis, deinde in Berceto, exinde in Parma, deinde in Regia, exinde in Mantua, atque in Monte Silicis, atque provincia Venetiarum et Istria;« De qua iterum sermo erit in notis ad Ottonianum diploma. Interea Transpadanam Ludovici portionem Italici regni assequere; modo designatos fines non intelligas moenia ipsa urbium nominatarum, sed cujusque territorii extremum: praeterea Tusciae ducatum accipias, perinde [Col. 0562C] ac Spoletanum, supremi juris imperatoris, tametsi apostolicae sedi oblatus esset; quare 100 et in hujus ditione includitur, et Ludovici portioni adjungitur. Hactenus de donatione integra Pippini a Carolo Magno ejus filio confirmata Romae, ante sacratissimum corpus principis apostolorum, anno 774. Veniendum modo est ad Caroli ejusdem donationes.

XX. Princeps hic magnus pietate in Deum, necnon obsequio, amore ac liberalitate in Petrum, quater omnino, ut in Cod. Carolino est dictum, Romam venit, annis videlicet 774, 781, 787 et 800. In primo adventu, praeter instaurationem praedictam paternae donationis ante illius apostoli beatissimos cineres, Tusciam Langobardicam, seu potius ejus partem, nam tota olim Langobardica dicebatur, quamvis a recentioribus Regalis nomen sit inductum, largitus est (Cod. Car. tom. I, p. 297, 321): in altero territorium Sabinense integrum (Ib. 383, 415): in tertio [Col. 0562D] sex civitates ducatus Beneventani (Ib. 475 seqq.). Quid in quarto tradiderit ob veniam peccatorum et pro mercede animae, ut semper tam ipse quam pater ejus fecerant (Ibid., 228, 325, 330, 333, 341, 384), in Cod. Car. non habetur, quippe novem ante annis collecto; sed Corsicam, Sardiniam et Siciliam donasse videtur, tum quia Corsicae mentio occurrit in litteris Leonis III ad Carolum imperatorem, tum quia Eginhardus fidem facit, Carolum non recessisse ab Urbe indonata sancta sede, tum denique quia Codex Carolinus, donationum testis omni exceptione major, altissimo hasce insulas silentio praeterit. Quamobrem ante annum 791 est certo certius, earum nullam sanctae sedi donatam esse. Quidni igitur anno octingentesimo, cum per imperiale diadema supremae pontificiae potestatis consors a sancto Leone tertio factus fuerat? Id tamen nullo veteri monumento confirmari fateor, praeterquam Ludoviciano diplomate; ita ut diu adhaeserim Balutio, Mabillonio ac [Col. 0563A] Leblanco interpolatum alicubi privilegium seu diploma istud putantibus. Cum vero accuratius illud expendens, Sardiniae duntaxat et Siciliae donationem in incerto versari cognoverim, istorum opinionem continuo posthabendam deliberavi Baronii caeterorumque doctissimorum hominum sententiae, quam Grotius, Hottomannus et Basnagius amplexi sunt. Et sane jura sanctae sedis in Siciliam minus dubia erant, ut late diximus in praecedenti dissertatione; Otto Magnus inter jura caetera istud vindicat sanctae sedi, ut videbimus in sequenti; et sanctus Henricus non modo imitatur Ottonem, sed Ludovici diploma ratum habet, nequidquam se torquentibus qui falsas opiniones suas ruere moleste ferunt. At de insulis istis nihil temere affirmandum est. Quamobrem earum donationem minime dubiam esse, tempus autem donationis incertum affirmo.

101 XXI. De caeteris Caroli Magni donationibus, ne actum agere videar, nihil adjungendum reor iis [Col. 0563B] quae uberrime sunt allata in commentatione praevia ad Adriani epistolas. Illud nihilominus praeterire non debeo quod Sabinense patrimonium seu territorium in Ludoviciano diplomate idcirco ponitur continuo post Pippinianam donationem, quia regionum situs ratio haberi maluit quam temporis. Caeterum primum omnium Tusciae Langobardicae civitates, una cum ducatibus Tusciae et Spoleti, a Carolo donatas esse fidem faciunt epistolae Codicis Carolini datae omnes ante annum 781, in quibus et civitatum, et ducatuum aperta mentio est. Altera donatio, territorii videlicet Sabinensis, naquaquam facta fuit ante annum 781, cum Carolomannus Romae baptizatus appellatusque ab Adriano faustissimo Pippini nomine, compatris cognomentum parentibus acquisivit. Id singulare in hoc diplomate percipitur quod Itherius et Maginarius abbates controversiam omnem inter sanctam sedem et Reatinos sustulerunt constitutis finibus hos inter et Sabinense territorium post annum 784: hoc enim anno Maginarius [Col. 0563C] successit Fulrado abbati Dionysiano, per mensem Julium. Quae res inveniri non poterat in epist. Cod. Car. (67, 68, 71, 72, 73, al. 70, 68, 56, 76, 78), utpote omnibus datis antequam Maginarius abbas fieret: Ildegarde enim superstite omnes datae fuerunt, quae anno 783 diem supremum obiit. Tertia autem donatio sex civitatum Campaniae postremo loco recte constituitur: ad annum quippe pertinet 787, cum Carolus Beneventanis ad officium revocatis, secumque abducto Grimoaldo cum aliis duodecim obsidibus, Arichim Grimoaldi patrem Beneventanorum ducem, regionemque illam omnem suae subjecit potestati.

XXII. Absoluta avitae paternaeque donationis recensione, una cum utraque confirmat patrimonia juris quidem sanctae sedis, at non utique ab eadem possessis. Beneventanum loco principe numerat, quod Adrianus (Cod. Car. ep. 59, al. 49) Carolo testabatur, »diversos imperatores, patricios etiam [Col. 0563D] et alios Deum timentes, pro eorum animae mercede et venia delictorum, in partibus Tusciae, Spoleto seu Benevento« largitos esse apostolicae sedi. Et aliquot ante annos Stephanus III multa laude prosecutus erat Itherium, Bertradae et Caroli legatum, quod »illico in partes Beneventani profectus est ducatus, pro recolligendo illis in partibus patrimonio (Ibid., ep. 46, al. 44). Sequitur Calabritanum, cui non adjungit Siculum, quia totam insulam paulo supra in donatione Caroli confirmaverat. De hoc patrimonio satis multis quae dicta sunt, adjungi omnino debet, Stephanum II usque ab anno 756, 102 dum Pippino agebat gratias (Cod. Car. ep. 11, al. 8), de exarchatus possessione inita per Fulradum, serio egisse cum eodem rege: »inspiratus, inquit, a Deo, et ejus principe apostolorum beato Petro, ita disponere jubeas de parte Graecorum, ut fides sancta catholica et apostolica per te integra et inconcussa per te maneat in aeternum, et sancta Dei Ecclesia, sicut [Col. 0564A] ab aliis et ab eorum pestifera malitia liberetur et secura reddatur, atque omnia proprietatis suae percipiat; unde pro animae vestrae salute indefessa luminariorum concinnatio Dei Ecclesiis permaneat, et esuries pauperum egenorum vel peregrinorum resecetur.« Tertio loco Neapolitanum patrimonium confirmatur, quod aeque ac Calabritanum injuste detinebatur a Graecis, quemadmodum Beneventanum a Beneventanis, qui Graecis quam sanctae sedi amiciores erant tunc temporis. Longum esset patrimonii hujus historiam persequi, quam repetere potes ex Cod. Carolino (pag. 495). Id satis modo erit innuere quod Adrianus Tarracinam pontificiis militibus subegit, quam retinebat loco ejus patrimonii. Cajeta quoque eadem de causa expugnata, sexque civitatibus Campaniae postmodum donatis a Carolo, ditio sanctae sedis ea in parte dilatata, unius Neapolitani patrimonii causa, quanti illud esset, ostendunt. Huc tamen non spectat magnorum trium patrimoniorum [Col. 0564B] historia. Sed Siciliae donationem quandocunque factam a Carolo, et a Ludovico confirmatam probabiliorem efficiunt. Praecipue vero annalistae Itali animadversionem inopportunam, ne audaciae plenam dicam, declarant.

XXIII. Antiquus hic pontificiae dominationis aemulus (an. 1059) prodiisse ait per saeculum XI diploma istud cum additionibus, ubi agitur de Benevento, Calabria, Sicilia aliisque regionibus, pro rebus quae tum temporis maxime sanctae sedis intererant, non pro earumdem statu praecedentibus saeculis. Id vero persuadebit ignaro vulgo, et Walchio, sectaeque ejus hominibus (Praef. pag. IV), annalistam Italum esse »antiquitatis rerumque gestarum thesaurum, ac praecipuum nostri aevi ornamentum:« at viris vera eruditione praestantibus ac pontificiae historiae gnaris, leges omnes historico praescriptae repente violari videbuntur. Nonne enim falsitas, audacia, simultas inde emicant? Codicis Carolini monumenta certa annalistam mentiri fidem faciunt: [Col. 0564C] Nicolaus II, suorum praedecessorum vestigiis insistens, injuriam sibi temere illatam repellit: annales ipsi hujusmodi rebus in pontificiam dominationem identidem respersi simultatem manifestant. At enim vero lubet concedere, in pacto confirmationis seu privilegio Siciliam fuisse insertam a Stephano IV 103 aut ejus successore sancto Paschali I Donationi Carolinae, quippe quae semel, iterum ac tertio, quin etiam quarto facta, novis semper regionibus expressis, conjungenda simul erat in eo pacto confirmationis: num Siculi patrimonii minus certa erant prisca jura quam Beneventani, utriusque Calabriae ac Neapolitani? Quid igitur Stephanus II an. 756, iisdem in litteris queis Pippino gratias agit de adepta civitatum exarchatus possessione, ut nuper aiebam, patrimonia Calabritanum et Siculum nomine proprietatis suae apostolicae sedi vindicanda eidem regi persuadet? Quid Adrianus testatur Carolo anno 794 (Concil. tom. VIII, p. 963) se Orientalem Aug. [Col. 0564D] pro haeretica habiturum, nisi cum episcoporum consecrationibus praedicta patrimonia reddiderit, ut supra in praecedenti dissertatione, num. 10, dictum fuit? »Seu de patrimoniis iterum increpantes commonemus, ut si noluerit ea sanctae nostrae R. Ecclesiae restituere, haereticum eum pro hujusmodi erroris perseverantia esse decernemus.« De minoribus caeteris agam in notis.

XXIV. Quae cum ita sint, illud animadvertendum subit, tantam esse hujus diplomatis sinceritatis vim, ut annalista idem, qui an. 817 suppositum illud depinxit, anno 1059 interpolatum tantummodo fuisse contendat. Ego vero, ni fallor, levitatem secundae hujus opinionis susdeque habendam ostendi. Restat modo ut praecipuas rationes cur patrimonia tantum utriusque Siciliae nominatim confirmentur, praeter missis caeteris, compendiario sermone amplectar, ut magis magisque constet de legitima auctoritate diplomatis. Syracusanum et Panormitanum amplissima [Col. 0565A] illa patrimonia Gregorii Magni epistolis celebratis sima, quae aliquando Siciliae et postea Siculi unius vocabulo apud veteres appellantur, Siciliae totius confirmatione, perinde ac patrimonium Sardiniae, hujus item insulae confirmatione, in diplomate recensita, cum cautum abunde esset Romanae Ecclesiae juribus ea recensione, inter patrimonia reliqua non memorantur. Secus est de utriusque Calabriae et Neapolitano, sitis videlicet in regionibus Graecorum adhuc potestati subditis, ut Sicilia. Calabritani autem, ut pote nimium remoti, eamdem rationem esse habitam vidimus ac Siciliae, tum ab Stephano II, tum ab Adriano: at de Neapolitano, qui Graecis eripi a rege Langobardorum per Beneventanos sibi subditos poterat, Pippinus ipse multo antea rem habuerat; quare Paulus I anno 766 gratias eidem egerat, quod jussisset Desiderium »regem Neapolitanos ac Cajetanos constringere ob restituenda patrimonia protectori vestro beato Petro illic Neapoli sita (Cod. Car. [Col. 0565B] ep. 40, al 26). Et Adrianus anno 780 (Ibid., ep. 65, al. 64) 104 sublestae fidei Neapolitanorum admonet Carolum, quod pacta conventa servare noluerint, ac restituere detrectaverint »patrimonium beati Petri apostoli, qui ibidem in Neapoli ponitur.« Beneventani demum patrimonii, tametsi in Graecorum potestate non esset, difficilem tamen conditionem fuisse etiam anno 788 perspicue docent trinae Codicis Carolini litterae (89 seqq., al. 90, 92, 88). Quamobrem et hujus patrimonii, et illorum quae in Graeca potestate erant, necessaria fuit Ludoviciani pacti confirmatio, ne jura sanctae sedis, quae avus ac genitor nequidquam asserere conati erant, quid detrimenti acciperent, postliminio scilicet reditura, cum Deo optimo maximo visum esset. Idque demum evenisse vidimus per saeculum XI, cum annalista Italus, inexplorata penitus antiquitate, Nicolao II inurere impostoris notam, nullo monumento, nulla historiola, nullo vel damnabili teste, non est veritus.

XXV. Duos hucusque titulos, sive, ut melius dicam, [Col. 0565C] duo juris genera, queis dominatio pontificia nititur, dilucide ac distincte sunt demonstrata. Spontanea videlicet populorum deditio, post defectionem a Graecis, Romanis pontificibus Romam ejusque ducatum subjecit. Francorum autem regum Pippini et Caroli liberalitate provincias et civitates reliquas sunt adepti. Quae omnia Ludovicus Paschali ejusque successoribus perpetuum confirmat, ut in suo detineat jure, principatu atque ditione. Sequitur praedictorum regum liberalitatis seu donationis genus aliud, de quo pontificibus minime conventum erat cum regibus, sed ipsimet sua voluntate apostolorum principi ejusque successoribus concesserunt. De hujus autem generis donationibus, utpote in diplomate non expressis, nonnihil disseremus cum ordo rerum nos ducet ad sancti Henrici privilegium, ubi de voluntariis omnium praedecessorum hujus Augusti donationibus sermo habebitur. Una hic spectanda est Carolina, quae inutiles aliquot recentiorum quaestiones super [Col. 0565D] dominii genere quo illas pontifices obtinuerunt, amandat, imo detrudit. Anno igitur 774, cum Carolus primum in Urbem venit, non modo paternam donationem instauravit roboravitque, Tusciae Langobardicae adjecta parte non modica, sed partem aliam Tusciae, ducatus nomine a priori distinctam (huic recentiores fecerunt nomen Regalis), quae scilicet continebat civitates Lunam, Pisam, Lucam, Volaterras, Senas, Pistorium, Florentiam, Arretium, Clusium novum, simulque Spoletanum ducatum, ab Italia proprie dicta, sive a Langobardia utrumque disjunctum, obtulit divo Petro. Quam rem testatur Adrianus 105 (Cod. Car. ep. 56, al. 58). Anno siquidem 776. »Quia, inquit, et ipsum Spoletinum ducatum vos praesentaliter offeruistis protectori vestro beato Petro, principi apostolorum, per nostram mediocritatem, pro animae vestrae mercede.« Tusciae autem ducatus simile quid non suppetit ex Cod. Carolini epistolis. Conditio tantum ejus a Spoletano [Col. 0566A] admodum diversa in iis deprehenditur. Plures quippe duces alii aliarum civitatum inveniuntur, Clusinus, Florentinus, Lucensis. (Cod. Car. ep. 55, al. 60, 80, al. 64; 50, al. 55) qui tum rei fidem faciunt, tum leves eorum conatus eludunt qui Tusciae metropolim expiscantur id temporis. Caeterum tam Spoletanus ducatus, qui uni committebatur, quam Tuscanus, quem plures duces administrabant, a Carolo oblati divo Petro et successoribus, singularia sunt diplomatis Ludoviciani adjuncta, quae non modo sincerum id declarant, sed supremam in reliquis ditionibus dominationem pontificiam locupletissime testantur.

XXVI. Enimvero dominii tantum utilis concessio; praeceptum, seu diploma pontificium quo ipsi oblatori Carolo uterque ducatus restituitur; ac perspicua declaratio supremi juris Carolo eidem reservati, sinceritatis adeo manifesta sunt indicia, ut probationem quamcunque aliam rejiciant. Praeterea horum complexio, [Col. 0566B] seu extrema illa clausula: »Salva semper super eosdem ducatus nostra in omnibus dominatione, et illorum ad nostram partem subjectione:« duo minus dubia suppeditat argumenta: 1. Vectigalia omnia horum ducatuum confirmari sancto Petro et successoribus, quae paulo supra singillatim expressa fuerant per census, pensiones et dationes, ut recte apographum molis Adrianae, non donationes, ut legit Codex scripturae vitio. 2. Et tota in ecclesiastica ditione hos tantum ducatus ad supremam Rom. pontificis potestatem Ludovici tempore non pertinere. Namque imperator, ut pontifici morem gereret, imperiali auctoritate jura caetera ita confirmaverat, ut in jure, principatu atque ditione sanctae sedis persisterent, usque in finem saeculi; quod in sequentibus per eadem verba aliaque validiora significat. Neque id quidem alia de causa nisi ut deinceps in regionibus per reges Francorum donatis, ac Romae et in ejus ducatu pontifices supremo jure dominari viderentur imperiali auctoritate, ad reprimendam [Col. 0566C] subditorum audaciam, qui majestate imperatoria ad eumdem finem renovata cohiberi non potuerant ab appetenda insidiis supremi principis vita, atque Ecclesiae praediis invadendis, ut aiebam supra (num. 8). Qui secus putat, longe a veritate eum abire, tam multa dominationis argumenta quae ante regum donationes perspicua sunt in Codice Carolino, 106 demonstrant. Post donationes autem, cum nihil jam timeretur a Langobardis, Francorumque patriciatus magno praesidio esset adversus Graecorum molimina, tot fere argumenta suppetunt ex eodem Codice, quot pontificum Romanorum epistolae. Certiora atque evidentiora repeti possunt brevitatis ergo ex commentatione praevia ad epistolas Adriani et ex epistolis 63, al. 65; 76, al. 75; 81, al. 67; 97, al. 85.

XXVII. Id non olfecisse laudatos saepe duumviros (pedisequos totidem pluresve nihil moror) persuaderi mihi non potest: utriusque siquidem inconstantia, nam diploma Ludovicianum modo legitimum, modo [Col. 0566D] suppositum, modo interpolatum dictitant, perspicue docet, erroris quemque sui conscium sibi fuisse. Qui autem secus esse potest? Unica interpolatio primo obtutu trium insularum confirmatio esse videtur. At quae sequuntur suspicionem avertunt: »ac territoriis, maritimis littoribus, portubus ad suprascriptas civitates et insulas pertinentibus.« Iterumque infra, ubi sanctae sedis jura omnia in unum colliguntur: »de suprascriptis videlicet provinciis, urbibus, civitatibus, oppidis, castris, viculis, insulis, territoriis atque patrimoniis, necnon et pensionibus atque censibus.« Ac demum tertio, ubi una cum praedictis omnibus insulas se defensurum pollicetur, »ut omnia ea in illius ditione ad utendum, et fruendum, atque disponendum firmiter« perseverent. Quid? quod quacunque ex civitate sanctae sedi subdita confugientes ad se homines aut pontificio dominatui se subtrahendi libidine, aut res novas moliendi animo, aut metu poenae, se hac tantum de causa suscepturum [Col. 0567A] promittit, ut veniam iis petat, si levis culpa; si autem gravis, ut suo eosdem principi puniendos remittat, iis tantum exceptis qui aut vim passi, aut praepotentia aliorum civium oppressi imperatoria intercessione indigeant apud pontificem? Nec putes ista fortuito esse posita: non enim archiepiscopi Ravennatis Leonis audacia mente exciderat (Cod. Car. ep. 52, al. 53) qui, pontifice inscio, anno 775 ad Carolum se contulerat, res novas moliens in exarchatu: Adriani exemplum oblivione deletum non fuerat (Ibid., ep. 61, al. 1), qui reos quosdam sibi subditos remitti a Carolo efflagitaverat, quemadmodum ipse subditum Caroli ante biennium eadem ex causa in Franciam remiserat: recentiusque aliud exemplum ejus pontificis tenebatur (Ibid., ep. 97, al. 85), qui anno 790 repetierat a Carolo Ravennates quosdam ac Pentapolenses, qui ab ejus obedientia se subtrahere concupiebant. Quo exemplo Eccardus (Rer. Franc. lib. XXV, cap. 38) et annalista Italus 107 [Col. 0567B] (An. 789) moti, ingenue fassi sunt Romanum pontificem tunc temporis in exarchatu et Pentapoli dominatum esse.

XXVIII. Video equidem non minus dilucida indicia esse dominationis in urbe Roma quam in exarchatu: etenim laudata in epistola (61, al. 50) Adrianus non solum subditos sibi homines repetit, sed puniendos repetit. Postquam enim nefaria illorum crimina Carolo ipsi nota exaggeravit, hisce eum verbis deprecatur: »ut viriliter Deo vobis inspirante exsurgatis, et miserae et flagitiosae praesumptionis, ut pote pius rex, legalem vindictam nobis de eis exercere jubeatis . . . . . aut nobis eos dirigere digneris, ut omnipotens Deus respiciens de excelso pro justa vindicta a nobis eis illata, concedat tibi, etc.« Nec tamen miror quare in exarchatu dominationem fateantur, at eamdem negent Romae. Quandoquidem alii alio anno exspectant, Urbis donationem fieri cum incerto dominii genere. Alte enim sedit scriptorum Francicorum mente, Romanos pontifices potestatem indirectam [Col. 0567C] seu temporalem Francorum regum donationibus acceptam referre: quam opinionem esse omnino falsam tenemus, cum certum sciamus, quinque et viginti annis antequam Pippinus, qui omnium primus ditionem pontificiam amplificavit, exarchatus provincias Aemiliam et Pentapolim largiretur, Gregorium III, Zachariam, et aliquandiu Stephanum II, Romae et in ejus ducatu dominatos esse. Scriptores vero alii, tum quia falsam eamdem opinionem imbiberunt, tum quia laudatos pontifices non deposuisse vident spem conversionis Graecorum ante annum 753, cum sanctae sedi patrocinium quaesitum fuit ab eodem Stephano II in Francia, tum demum quia exarchatum duntaxat donatum esse a Pippino, neque aliud quidpiam usque ad primum Caroli adventum Romam ann. 774 Pippinianae donationi esse additum norunt, Carolo eidem donationem Urbis ascribunt incerto anno, dominatu incerto, incerto auctore. Utriusque generis scriptorum allucinationes Adriani [Col. 0567D] praedecessorum epistolis profligatas, non est cur iterum aggrediar. Discrimen autem ingens, quod Urbis ejusque ducatus dominationi cum reliquis apostolicae sedis ditionibus intercedit, ad majorem Ludoviciani diplomatis perspicuitatem, quam fieri poterit brevius, demonstrabo.

XXIX. Quanquam de suprema pontificia dominatione Urbis, ac proinde ejus ducatus, constet ex pluribus Codicis Carolini epistolis, earum tamen nulla id melius comprobat quam illa ipsa (97, al. 85) qua patriciatus Petri cum Caroli patriciatu comparatur: unde Eccardus 108 et annalista Italus fateri compelluntur supremam eamdem dominationem in exarchatu, ut diximus. Si enim dominatio Caroli in Urbe nil aliud erat quam defensio Urbis, antequam imperator fieret, et postea consortium ejusdem supremae potestatis pontificum, cum igitur una cum patre suo Pippino et Carolomanno fratre patricius designatus fuit in Francia a Stephano II, an. 754, Romae dominus [Col. 0568A] erat idem Stephanus, ut praedecessores ejus Gregorius III et Zacharias fuerant, et ut Paulus I successor fraterque ejus a S. P. Q. R. Dominus noster a Deo decretus appellatur in litteris ad Pippinum regem et patricium Romanorum. Ea tamen dominatio non vacabat mistura senatus populique Romani, qui sacramentum fidelitatis pontifici, ut summo principi, praestabant; salva nihilominus lege seu jure civili Romanorum; adeoque Rom. pontifex tunc temporis erat quidem summus princeps, sed minime absolutus in republica gerenda. Nec Stephanus IV aut sanctus Paschalis quid novi moliti sunt in senatum et populum, cum suam ipsorum potestatem summam in Urbe imperiali auctoritate niti deinceps desiderarunt; non enim id unquam consueverunt Romani pontifices, sed ipsissimam illam, qua sui praedecessores usi fuerant, S. P. Q. R. administratione nullatenus imminuta, a Ludovico roborari voluerunt. Verba diplomatis sunt adeo evidentia, ut [Col. 0568B] commentariis non indigeant: »Sicut, inquit, a praedecessoribus vestris usque nunc in vestra potestate et ditione tenuistis et disposuistis.« Quamobrem hoc ratum firmumque esse velim, haud novam in Paschali dominationem incipere, sed illam ab Augusto Ludovico roborari, quam annos fere nonaginta S. P. Q. R., ab impiis Graecis deficiens, propria voluntate amplexus erat in Gregorio III, tanquam capite sanctae reipublicae, fassusque erat in litteris supra laudatis ad Pippinum regem, sine ullo propriae auctoritatis detrimento, quod satis superque monstrarunt sequentia tempora, ut in praecedenti dissertatione palam feci.

XXX. In caeteris vero ditionibus ex liberalitate principum profectis solus Romanus pontifex, nulla senatus populique mistura absolutus princeps dominabatur: earum quippe dominium uni Petro ejusque successoribus concessum fuerat. Testes sunt omni exceptione majores Codicis Carolini epistolae plures conceptis verbis id tradentes: »Quas beato Petro [Col. 0568C] pro magna animae vestrae mercede contulistis,« aiebat Paulus de civitatibus Pentapolis (ep. 18, al. 15); et alibi (ep. 40, al. 26) de cuncto exarchatu: »Ea, inquit, quae beato Petro polliciti, et ob veniam 109 vestrorum concedere studuistis delictorum, illibato ejus jure perenniter permanenda conservare satagitis.« Item (ep. 42, al. 19) Donationem esse factam ait »Beato Petro et ejus vicario praedecessori nostro domno et germano meo sa. rec. Stephano papae.« In eamdem sententiam Adrianus (ep. 52, al. 53) Carolum Magnum alloquitur: »Quae beato Petro pro magna animae tuae mercede et a Deo protecti regni vestri stabilitate.« Leonem archiep. Ravennae accusat (ep. 53, al. 52) dicentem de Aemiliae civitatibus, »quod vestra excellentia ipsas civitates minime beato Petro et nobis concessit.« Et, quod majus, in mentem revocat sequenti epistola, quemadmodum »eidem Dei apostolo praesentaliter manibus tuis eamdem offeruisti promissionem.« Ac denique [Col. 0568D] (ep. 59, al. 49) de patrimoniis omnibus loquens: »Quae, ait, per diversos imperatores, patricios etiam et alios Deum timentes pro eorum animae mercede et venia delictorum in partibus Tusciae, Spoleto, seu Benevento, atque Corsica, simul et Sabinense patrimonio beato Petro apostolo, sanctaeque Dei et apostolicae Romanae Ecclesiae concessa sunt.« Alia multa praetermitto quae una cum istis opportune hic repetitis allata fuerunt in praecedentibus; pauca enim haec discrimen illud magnum demonstrant quod regum donationibus cum dominatione Urbis, ejusque ducatus intercedit. Ea propter ne Suevi quidem Augusti, donationum hujusmodi invasores omnium maximi, Romanos imitati esse inveniuntur, qui solo principis nomine pontificibus relicto, temporalem reipublicae administrationem tempore tam diuturno tamque obstinatis animis usurparunt. Usque adeo principis apostolorum patriciatus, seu defensio, defensioni Augustorum praevaluit!

[Col. 0569A] XXXI. Absolutam quoque hanc dominationem in exarchatu Ravennates archiepiscopi turbare ausi sunt. Quid vero? Adrianus (Cod. Car. ep. 51, al. 54) refert Carolo, quemadmodum Stephanus II Sergium nimis sibi tribuentem dejecit: »Nos, inquit, excellentissime fili, quemadmodum tempore domni Stephani papae, qui illuc Franciam profectus est, cui et ipsum exarchatum traditum est, ita et nostris temporibus eum sub nostra potestate disponere atque ordinare volumus, et omnes in hoc cognoscere possunt qualem potestatem ejus ter beatitudo in eamdem Ravennantium urbem, et cunctum exarchatum habuit, qui etiam archiepiscopum Sergium exinde abstulit, dum contra ejus voluntatem agere spiritu superbiae nitebatur.« Leonis autem pertinaciam repressit vita brevis; anno enim 777 e vivis excessit, cum Adriano vix triennalem molestiam intulisset. Postea 110 vero similis audaciae exemplum non reperitur. Quin etiam anno 790 idem pontifex parem rationem habet Francorum Carolo subjectorum ac [Col. 0569B] Ravennatium, et Pentapolensium beato Petro et sibi subditorum (Cod. Car. ep. 97, al. 87): »Sicut vestri homines sine vestra absolutione ad limina apostolorum neque ad nos conjungunt, ita et nostri homines qui ad vos venire cupiunt, cum nostra absolutione et epistola veniant. Quia sicut nos semper vestros homines suscipientes commonemus, ut in vera fide atque puritate cordis totis eorum viribus in vestro maneant servitio, ita et vos simili modo quicunque ex nostris hominibus ad vos venerint, eos omnino obtestari atque commonere vestram regalem prudentiam quaesumus, ut sicut genitor vester sa. rec. domnus Pippinus magnus rex eos beato Petro ejusque vicario concessit et demum excellentia vestra confirmavit; sic admonere atque obtestari jubeamini, ut nullo modo audeant se in superbiam elationis efferre, quando ad vos properaverunt, sed potius subjecti atque humiles in servitio beati Petri et nostrae praeceptionis maneant subjecti, et hortamini eos quia omnino in servitio [Col. 0569C] et ditione beati Petri ejusque sedis vicario nunquam vos subtrahemus, sed in ea fide et puritate quam polliciti sumus beato Petro apostolo usque in finem saeculi permanemus.«

XXXII. Jam vero planum fecisse mihi videor cur Ludovicus confirmans dominationem pontificum Romanorum in Urbe et ejus ducatu, conditione illa utatur: »Sicut a praedecessoribus vestris usque nunc in vestra potestate et ditione tenuistis et diposuistis.« E contrario ditiones »per donationis paginam« sedi concessas, quavis conditione praetermissa, perspicue confirmet »Paschali summo pontifici et universali pape ejusque successoribus usque in finem seculi, eo modo, ut in suo detineant jure principatu atque ditione.« Magni id quidem momenti erat ad sinceritatem Ludoviciani diplomatis vindicandam ejusque ingenium aperiendum. Cum autem pleraque omnia quae hucusque disserui ex novem et nonaginta Codicis Carolini epistolis, et decem Leonianis, [Col. 0569D] a Conringio editis, constent; epistolaris hujus historiae anacephalaeosim jure appellavi diploma istud, quippe quo jura omnia sanctae sedis breviter collecta roborantur. Post haec disciplina electionis et consecrationis Romani pontificis confirmatur: quae res, ad Stephani IV praedecessores quod attinet, tum ex commentatione praevia de epistolis Adriani (n. 2 seqq.), tum ex monito ad epistolas pseudopapae Constantini peti poterit. Summa est quod libera omnino erat electio, et ordinatio, 111 seu consecratio Romani pontificis. Quod magis magisque confirmatur Pippini regis legati praesentia consecrationi Pauli I (Cod. Car. ep. 12, al. 13). Cum enim pervenisset Romam quo tempore electio pontificis fiebat: »Cum eo loquentes, ait Paulus, una cum nostris optimatibus, aptum perspeximus eum hic detineri, donec Dei providentia sacra apostolica benedictione illustrati fuissemus, et tunc plenius satisfactus de nostra, vel cuncti populi puritate, et dilectione quam erga tuam benignissimam [Col. 0570A] excellentiam et cunctam gentem Francorum gerimus, eum ad vos repedandum cum nostris missis apostolicis absolveremus;« Qui scilicet regi testarentur, pontificem »in ea fide et dilectione, et charitatis concordia, atque pacis foedere, quae praelatus beatiss. me. domnus et germanus meus sanctissimus pontifex vobiscum confirmavit« permansurum.

XXXIII. Ea vero disciplina eligendi et consecrandi pontificem, postmodum ad Franciae regem legatos mittendi, qui praedictam regni et sacerdotii concordiam instaurarent, adeo firma constansque est, ut nullum prorsus exemplum quod illi adversetur inveniatur. Et vero ipse invasor Constantinus nonnisi post detestabilem electionem ordinationemque suam (Cod. Car. ep. 43, al. 98) legatos ad regem misit, promittens se Stephani Paulique exemplo »permansurum in vestra charitate ac fida dilectione, atque sincera amicitia«. Quod iterum ac tertio repetit, urgetque sequenti epistola. Stephani III et Adriani legationes et litterae post consecrationem ad reges [Col. 0570B] missae non exstant: sententia tamen eadem suppetit ex aliis utriusque pontificis litteris (Ibid., ep. 47, 62). Stephanus quippe Carolo et Carolomanno fratribus. »In vestro, ait, amore atque charitatis dilectione firmiter usque ad animam et sanguinis effusionem una cum universo populo permanemus atque permanebimus.« Et Adrianus Carolo Magno: »In ea fide et dilectione simulque et promissione te confidimus permanere, in qua et nos firmi et stabiles, quod facie ad faciem polliciti sumus, Domino praesidiante, et beato Petro principe apostolorum mediante, usque in finem manemus.« Leonem III, post suam consecrationem, Adriani obitum suamque exaltationem nuntiasse, fidem faciunt Caroli regis litterae apud Labbeum (Conc. tom. VII, p. 1128) per Angilbertum missae; queis protestatur se velle instaurare concordiam illam sacerdotii et regni quae vigebat sub Adriano: »Sicut enim, inquit, cum beatissimo praedecessore vestrae sanctae paternitatis pactum inii, sic [Col. 0570C] cum beatitudine vestra ejusdem fidei et charitatis inviolabile foedus statuere 112 desidero.« Quae cum ita sint, libenter audirem a Pagio et annalista Italo quidnam discriminis hisce in diplomatis Ludoviciani verbis introspiciant? »Eum, quem divina inspiratione et beati Petri intercessione omnes Romani uno consilio atque concordia, sine aliqua promissione, ad pontificatus ordinem elegerint, sine aliqua ambiguitate vel contradictione more canonico consecrari. Et dum consecratus fuerit, legati ad nos vel ad successores nostros reges Francorum dirigantur, qui inter nos et illos amicitiam et charitatem, ac pacem socient.« Attamen ii duumviri hinc diploma esse commentitium fidenter pronuntiant quod colligunt ex Leonis successorum legatione et litteris ad Caroli Magni filium Ludovicum Pium, ab Astronomo memoratis anno 816 et seq. De Stephano enim in Franciam proficiscente; »praemisit tamen, inquit, legationem, quae super ordinatione ejus imperatori satisfaceret.« [Col. 0570D] Et de Paschali: »Post expletam consecrationem solemnem, legatos cum epistola apologetica et maximis muneribus imperatori misit, insinuans non se ambitione, nec voluntate, sed electione et populi acclamatione huic succubuisse potius, quam insiluisse dignitati.« Aiunt enim has litteras imperatoriae confirmationis indicia esse minus dubia. Eruditum par!

XXXIV. At enim vero iis quae anno 769 in concilio Lateranensi decreta erant, ne summa electionis et consecrationis pontificiae aliunde detrimentum acciperet, adjungi videmus hoc loco: sine aliqua promissione. Id autem magis magisque confirmat diplomatis integritatem. Quod enim olim ad Simoniacam haeresim avertendam constitutum fuerat (Conc. Chalc. c. 2; Symm. ad Caesar. ep. 5, tit. 2; Hormisd. ad episc. Hisp. ep. 25, c. 2), novis decretis sanctionibusque instauratum invenitur pro Italia seu regno Langobardiae, Tuscia et exarchatu, imo etiam pro Francorum regno; illa enim pestis longe lateque pervagabatur [Col. 0571A] id temporis. Ea propter Adrianus an. 790 (Cod. Car. ep. 97, al. 84) scribebat Carolo: »Multae pecuniae per talem nefandam dationem alienatae esse cernuntur, ut aurum et argentum jam non habentes etiam ipsae res Ecclesiarum per emphyteuses manu conscriptas existant alienatae.« Et paulo infra de ordinatione episcoporum eorumque examine: »Obtestantes, ait, sciscitamur: Vide ne aliquam promissionem cuiquam aut dationem fecisses, quia Simoniacum et contra canones est.« Ipse etiam Carolus anno 795 in commonitorio (Conc. tom. VII, p. 1129) id praecipue admonendum Leonem pontificem vult ab Angilberto: »De Simoniaca subvertenda haeresi diligentissime suadeas illi, 113 quae sanctum Ecclesiae corpus multis male maculat in locis.« Quid plura? eodem anno 816, cum Stephanus IV, quem sequenti anno imitatur Paschalis, post suam consecrationem Augusto Ludovico electionem suam omni labe carentem nuntiat, idem imperator edidit capitulare (lib. I, cap. [Col. 0571B] 84) relatum etiam a Labbeo (Conc. tom. VII, p. 1479), in quo haec leguntur: »Sacrorum canonum non ignari, ut in Dei nomine sancta Ecclesia suo liberius potiretur honore, assensum ordini ecclesiastico praebuimus, ut scilicet episcopi per electionem cleri et populi secundum statuta canonum de propria dioecesi, remota personarum et munerum acceptione, ob vitae meritum et sapientiae donum eligantur.«

XXXV. Quae cum ita sint, non sine admiratione legi potest apud Pagium (817, n. 7) post recitatam diplomatis particulam illam de legatione mittenda »ad nos, vel ad successores nostros reges Francorum,« falsitatis et audacia plena illatio ista. »Quod merum commentum est, cum ipso Ludovico Pio vivente Eugenius II papa, ad postulationem Lotharii imperii paterni collegae, statuerit ut pontifex Romanus non consecretur nisi in praesentia legatorum imperialium.« Non enim sapit hominem ratione utentem propositio hujusmodi: Disciplina creationis Romani pontificis in diplomate Ludoviciano confirmata [Col. 0571C] anno 817 commentitia est, quia anno 825 Lotharius Ludovici filius ab Eugenio II privilegium impetravit, ne in posterum Romani pontifices consecrarentur, nisi legatis imperialibus praesentibus. Huc accedit privilegii ejusdem falsitas Baronio, Cointio, Natali, Papebrochio, passimque auctoribus catholicis perspecta; annalistae etiam Italo id privilegium (an. 825) est valde suspectum, tametsi quod opinioni suae accommodatum, cum Eccardo mutata chronologia, obviis ulnis illud amplectitur. At neque Eccardus neque annalista remedio isto temporis falsitatem auferunt. Non enim gravi ulla auctoritate privilegium nititur; sed exstat ejus mentio in supplemento Langobardicae historiae, quod Paulo Warnefridi ab impostore ascribitur, juxta morem id genus hominum, qui fidem conciliaturi suis consarcinationibus, ab illustri aliquo scriptore nomen mutuantur. Post libellum igitur de Metensibus episcopis, ita legitur: »An. 825 Lotharius imperator iterum ad Italiam veniens [Col. 0571D] missam sancti Martini Romae celebravit, hoc est juramentum quod Romano clero et populo ipse et Eugenius papa facere imperavit: Promitto ergo ill. per Deum omnipotentem, et per ista sacra quatuor evangelia, et per hanc crucem Domini nostri Jesu Christi, et 114 per corpus beatissimi Petri principis apostolorum, quod ab hac die in futurum fidelis ero dominis nostris imperatoribus Hludovico et Hlothario diebus vitae meae juxta vires et intellectum meum sine fraude atque malo ingenio, salva fide quam repromisi domino apostolico, et quod non consentiam, ut aliter in hac sede Romana fiat electio pontificis, nisi canonice et juste secundum vires et intellectum meum: et ille, qui electus fuerit, me consentiente consecratus pontifex non fiat, priusquam tale sacramentum faciat in praesentia missi domini imperatoris et populi, cum juramento, quale dominus Eugenius papa sponte pro conservatione omnium factum habet per scriptum.«

[Col. 0572A] XXXVI. Ut Pagii atque eorum qui eum sequuntur allucinatio teneatur, veram constitutionem Eugenii et Lotharii datam in atrio beati Petri apostoli anno 824 huc afferendam puto (Coll. Rom. par. II, p. 207) quam in Ottonis et Henrici privilegiis fere omnem videbimus confirmatam. Ad electionem igitur pontificis quod attinet, pontifex et imperator ita constituunt, cap. 111: »In electione autem Romani pontificis nullus sive liber, sive servus, praesumat aliquod impedimentum facere. Sed illi solummodo Romani, quibus antiquitus concessum est constitutione sanctorum Patrum, sibi eligant pontificem. Quod si quis contra hanc nostram constitutionem facere praesumpserit, exsilio tradatur.« Equidem negare non ausim pontificiam consecrationem imperialis confirmationis jugo iterum succubuisse. At novae hujus subjectionis certa est aetas, causae certae, certa demum conditio, quae a veteri illa Gothorum atque imperatorum Orientis usurpatione longe aliam fuisse demonstrant. Aetatem videlicet definiunt annales Bertiniani ad annum [Col. 0572B] 844 conceptis his verbis: »Gregorius (IV) Romanae Ecclesiae pontifex decessit, cui Sergius (II) succedens, in eadem sede substituitur. Quo in sede apostolica ordinato, Lotharius filium suum Hludovicum cum Drogone Mediomatricorum episcopo dirigit, acturos ne deinceps decedente apostolico quisquam illic praeter sui jussionem, missorumque suorum praesentiam ordinetur antistes. Qui Romam venientes, honorifice suscepti sunt, peractoque negotio, Hludovicum pontifex Romanus unctione in regem consecratum, cingulo decoravit; Drogonem vero episcopum sui vicarium Galliarum Germaniarumque partibus designavit.« Quod si privilegium hujusmodi non est anno 844 vetustius, non igitur Eugenius II ante annos viginti Lothario Ludovici filio illud 115 concessit; sed Sergius II Ludovico Lotharii filio largitus est. Consarcinator autem pseudodiaconus, nomina atque annos pervertens, ex privilegio vero, falsum illud quod audivimus, conflavit.

[Col. 0572C] XXXVII. At consarcinatorem Pagiumque, et uno verbo omnes apost. sedi in suam perniciem infensos, consarcinatio ipsa falsi arguit. Nam privilegia Ottonis et Henrici, unde conciliant fidem rei falsae, constanter legunt: »Qualem (promissionem) domnus et venerandus spiritualis pater noster Leo sponte fecisse dignoscitur.« Quod magis magisque privilegii aetatem comprobat; Leo enim IV Sergio II succedens, quanquam Saracenicae irruptionis metu, absque jussione principis consecratus, tamen promissione sponte facta privilegium a decessore concessum proprio exemplo ratum habuit. Et veri et falsi privilegii testis omni exceptione major liber Pontificalis accedet. En totam electionis et consecrationis Valentini, qui Eugenio II successit anno 827, celebritatem sine imperialis missi praesentia, et sine ulla promissione aut sacramento: »Almae plebis (sect. 455) et laetis utriusque militiae Romanorum electus est vocibus in sede pontificum. Ac deinde condignis gloriae [Col. 0572D] laudibus et honoris amplitudine ad Lateranense patriarchium ab ipsis deductus, et in pontificali est positus throno. Cujus ovanter ab omni Romanorum senatu pedibus osculatis, et omnibus quae explenda erant rite ac veneranter peractis, magna sobrietas, magna in totius sexus et aetatis populo laetitia mansit. Ejusque consecrationis die sereno jam illucescente, cum lumine jam dictum antistitem ad beati Petri apostolorum principis ecclesiam omnes pariter Romani a Palatio deducentes eum, majestate divina auxiliante, in alto throno summum consecravere pontificem.« E contrario de Sergii II successore Leone IV (sect. 497): »Hoc timore, inquit, et futuro casu perterriti, eum sine permissu principis praesulem consecrarunt.« Et de ejusdem Leonis successore Benedicto III (sect. 558): »Clerus et cuncti proceres decretum componentes propriis manibus roboraverunt, et ut consuetudo prisca poscit, invictissimis Lothario et Ludovico destinaverunt Augustis.« [Col. 0573A] Ita post Gregorium III anno 107 instaurata est prisca illa consuetudo mittendi decretum electionis ad principem; anno videlicet 847 in Leonis IV electione, tametsi Urbi periculum imminens impedimento fuit, quin jussio ac missi imperiales exspectarentur. Quamobrem hujusmodi instaurationis aetas est adeo certa, ut ex documentis sublestae fidei extundi nequaquam debeat.

116 XXXVIII. Certam hanc pristinae subjectionis instaurationem praecessit causa aeque certa, cur Sergius apostolicam sedem jugum jampridem excussum subire iterum pateretur, Ludovicum videlicet ratam habuisse canonicam electionem Gregorii IV anno 827. Quandoquidem Valentino post brevem quadraginta dierum pontificatum decedente, Gregorius IV rite electus constanter adeo summum honorem recusavit, ut Ludovici auctoritas accessisse inveniatur ante electi pontificis consecrationem. Id testatur Astronomus in Vita Ludovici Pii: »Gregorius presbyter tit. sancti Marci electus est, dilata [Col. 0573B] consecratione ejus usque ad consultum imperatoris, quo annuente et electionem cleri et populi probante, ordinatus est in loco prioris.« Quam rem annales Eginhardo tributi, et Bertiniani verbis aliis confirmant: »Non prius ordinatus est, quam legatus imperatoris Romam venit, et electionem populi qualis esset, examinavit.« His quidem testimoniis Pagius aliique utuntur ad suppositam Eugenii et Lotharii constitutionem, de qua diximus, roborandam; sed cum iidem annales Valentini electionem et consecrationem, nulla consensus imperialis mentione facta, referant, Gregorii potius renuentis causa imploratam auctoritatem imperatoris, ut canonicam justamque electionem tueretur, demonstrant, quam pio imperatori injustam hujusmodi usurpationem ascribant. Praeterquam quod si hujusmodi artibus disciplinam ab eodem Ludovico Aug. confirmatam anno 817 in diplomate de quo agimus, posterioribus hisce argumentis infirmare contendunt, jam dixi [Col. 0573C] (n. 35) quanti oporteat fieri argumenti istud genus. Caeterum causa certa instauratae subjectionis est praedicta imperialis auctoritatis imploratio: instaurator autem Sergius II petente Lothario Ludovici filio. Hic quandiu pius genitor vixit nil novi molitus est, Ludovico autem mortuo anno 840, et ineunte 844 decedente etiam Gregorio IV, cum Romani pro illius emporis disciplina Sergium elegissent atque ordinassent, inconsulto imperatore, hic Ludovicum filium in Urbem misit, ut praedictum privilegium obtineret ab apostolica sede.

XXXIX. Equidem definire non ausim, num Lotharius ob simultates, quae sibi cum Gregorio intercesserant, quia Ludovici patris sui amicitiam deserere, ac sibi adhaerere noluerat; an arcana alia de causa, exemplo Gregorii ejusdem imperiali auctoritate pontificatum subeuntis allato, ab apostolica sede id privilegium quaesierit. Hoc certum scio, nec Lotharium, filiumque ejus Ludovicum ex Carolingiis [Col. 0573D] Augustis, neque ex Germanis aliquem Gothos Orientalesve imperatores imitatum esse hac 117 in re. Non enim veluti annexo imperatoriae dignitati privilegio, sed concessione apostolica, quoad vixerunt, Romanorum pontificum electiones ratas habuerunt, quod pontificum eorumdem spectatis electionibus planum fiet. Caroli Magni et Ludovici pii temporibus Leo III, Stephanus IV, Paschalis I, Eugenius II, Valentinus, et Gregorius IV sunt electi; nec nisi hujus postremi necessaria praedicta electionis confirmatio reperitur, quam fortuito, meraque ex necessitate electi renuentis petitam esse a clero et populo, ineluctabile argumentum est electio Sergii II qui Gregorio IV successit, ejusque consecratio, Lothario nullatenus consulto. Aliud quoque argumentum suppetit ex Gregorio eodem: non enim ut sanctus Gregorius Magnus praedecessor, sive ut sanctus Gregorius VII quorum tempore confirmatio imperatoria vigebat, supplices ad Augustum litteras [Col. 0574A] dedit, ne suam electionem confirmaret; sed disciplinae non inscius, quae suo aevo obtinebat, primum latebris, deinde constantia tantum onus se aversari serio testatus est. Postquam autem Ludovicus II Lotharii patris sui jussu apostolicum privilegium obtinuit, Leo IV, Benedictus III, Nicolaus I, Adrianus II, et Joannes VIII, quinque et viginti annorum spatio, juxta constitutam hanc pontificia auctoritate disciplinam, inaugurati fuerunt. Secus est de novem successoribus Joannis VIII sexdecim annorum spatio ab anno 882 ad 898 electis, videlicet Martino II, Adriano III, Stephano V, Formoso, Bonifacio VI, Stephano VI, Romano, Theodoro II, et Joanne IX, quos omnes absque jussione principis missorumve praesentia ordinatos compertum erit. Quae res Carolo Crasso et successoribus personale id privilegium defuisse demonstrat.

XL. Tres, Carolo Crasso imperante, electi consecratique sunt pontifices, quorum postremum Stephanum V ignota nobis ex causa imperator aegre tulit, [Col. 0574B] se inscio creatum esse. Rem tradunt annales Fuldenses ap. Freherum (tom. I, p. 60) simulque docent, quam inutilis fuerit Augusti expostulatio: »Romani pontificis sui (Adr. III) morte comperta, Stephanum in locum ejus constituerunt. Unde imperator iratus, quod eo inconsulto ullum ordinare praesumpserunt, misit Liutwardum, et quosdam Rom. sedis episcopos, qui eum deponerent: quod perficere minime potuerunt. Nam praedictus pontifex imperatori per legatos suos, plusquam 30 episcoporum nomina, et omnium presbyterorum, et diaconorum cardinalium, atque inferioris gradus personarum, necnon et laicorum principum regionis scripta destinavit, qui omnes unanimiter eum elegerunt, et ejus 118 ordinationi subscripserunt.« Opiniones aliorum alias, praecipue illorum qui Adriano III decretum tribuunt de consecrationis libertate pristina deinceps recipienda, brevitatis ergo praetermittam; id autem affirmare nullus dubito, quod Carolingios [Col. 0574C] inter Augustos praedicti duo duntaxat privilegio isto personali usi sunt. Cum vero sexdecim iis annis qui octavi Joannis obitum consecuti sunt, usque ad Joannis IX creationem anno 898 multa mala evenerint, ejusdemque Joannis electionem Sergianum schisma perturbarit, sensit hic pontifex non esse inutile imperiali auctoritate tantum negotium pertractare. Quamobrem eodem anno concilio congregato (Conc. tom. IX, p. 502) prae gravibus aliis causis de privilegio isto renovando decernens: »Quia, inquit cap. 10, sancta Romana Ecclesia cui Deo auctore praesidemus, plurimas patitur violentias pontifice obeunte, quae ob hoc inferuntur, quia absque imperatoris notitia et suorum legatorum praesentia pontificis fit consecratio, nec canonico ritu, et consuetudine ab imperatore directi intersunt nuntii, qui violentiam et scandala in ejus consecratione non permittant fieri: volumus id, ut deinceps abdicetur, et constituendus pontifex, convenientibus episcopis et universo [Col. 0574D] clero eligatur, expetente senatu et populo, qui ordinandus est, et sic in conspectu omnium celeberrime electus ab omnibus, praesentibus legatis imperialibus consecretur. Nullusque sine periculo juramentum, vel promissiones aliquas, nova adinventione ab eo audeat extorquere, nisi quae antiqua exigit consuetudo, ne Ecclesia scandalizetur, vel imperatoris honorificentia minuatur.«

XLI. Quam inutiliter facta fuerit privilegii hujus instauratio, comperiet quicunque historiam eorum temporum consulat. Anno siquidem 899 exeunte Arnulphus Aug. Carolingiorum extremus mortem occubuit Joanne IX superstite: »Circa confinia memorati anni Arnulphus imp. migravit a saeculo, III Kal. Dec., sepultusque est honorifice in Odingis, ubi et pater ejus (Caroloman. fr. Caroli Crassi) tumulatus jacet,« ut tradunt annales Metenses. Fuldenses ap. Freher. habent 900, parvo unius circiter mensis discrimine. Eodem anno declinante Joannes moritur, [Col. 0575A] nulloque imperatore Benedictus IV eligitur et consecratur. Ab hoc pontifice imperiali diademate redimitus Ludovicus III anno 902, ab aemulo Berengario captus et excaecatus miseram incertamque vitam vivere orsus est sub eodem pontifice Benedicto. Quamobrem quin successores ejus sex Leo V, Christophorus, Sergius III, Anastasius III, Landus, et Joannes X electi, consecratique fuerint sine ullo imperatoris 119 assensu, nullum dubium. Joannes autem decimus Berengarium coronavit imperatorem anno 916, qui pontifice eodem vivente mortuus, etiamsi privilegium obtinuisset, quod nemo affirmat, uti eodem non potuisset. Quae postea evenerunt, Marocia et Tusculanis comitibus per annos octo et triginta dominatum Urbis ducatusque ejus usurpantibus, neque amplius pontificiae simulque imperiali potestati subjici volentibus, apud Luitprandum videsis. Ven. card. Baronius perversitatem saeculi jure detestatus (900, a num. 1 ad 8) ita concludit: »Ita quidem omnia Romae tam sacra quam profana factionibus [Col. 0575B] miscebantur, ut penes illam partem esset promotio ad apostolicam sedem Romani pontificis, quae potentior appareret, ut modo Romanorum proceres, modo Etruriae principes intruderent saeculari potentia quem vellent, et dejicerent quem possent Romanum pontificem a contraria factione promotum. Quae toto hoc ferme saeculo sunt actitata, quousque Germaniae imperatores Ottones medii intercessere utrique parti contrarii, arrogantes licet et ipsi sibi pariter papae electionem atque electi dejectionem.«

XLII. Invasionem istam principum depravatae potius disciplinae ferreo illo saeculo X argumentum, quam privilegii ab apostolica sede concessi Augustis continuationem esse nemo non videt. Praeterea ex sequentibus privilegiis liquido constat, Joannis IX decreto praetermisso ab Ottone et Henrico, ut pote nunquam usu recepto, Eugenii tantum II et Leonis IV temporum disciplinam confirmari; adeoque privilegii duntaxat mentionem fieri, quod Sergius II [Col. 0575C] Ludovico petente, Augusto ejus genitori Lothario concessit, quo eumdem quoque Ludovicum esse usum compertum, exploratumque est. Istud autem personale fuisse in Germanis quoque imperatoribus, si qui eodem usi esse reperiuntur, patet ex decreto Nicolai II in concilio Romae habito anno 1059, (Conc. tom. IX, p. 1104) de electione Romani pontificis: »Eligatur autem, inquit, de ipsius Ecclesiae gremio, si reperiatur idoneus; vel si de ipsa non invenitur, ex alia assumatur, salvo debito honore et reverentia dilecti filii nostri Henrici, qui in praesentiarum rex habetur et futurus imperator, Deo concedente, speratur, sicut jam sibi concessimus, et successorum illius, qui ab apostolica sede personaliter hoc jus impetraverint.« Monumentum isto opportunius ad eludendas Pagii et annalistae Itali opiniones, qui aeque fidenter, ac temere jus imperatorium fuisse contendunt electionis pontificiae confirmationem, excogitari non poterat. Quandoquidem [Col. 0575D] Nicolaus planissimis verbis declarat se concessisse 120 id privilegium Henrico IV regi, eodemque usuros, quicunque illud ab apostolica sede personaliter obtinuerint, quemadmodum usum eodem esse Henricum acta Vaticana creationis sancti Gregorii VII ap. Baronium (1073, n. 27) testantur. Nam electus Gregorii Magni exemplo »nuntios ad regem Henricum celeriter destinavit, per quos et electionem desuper factam ei aperuit, et ne assensum praeberet attentius exoravit. Quod si non faceret, certum sibi esset quod graviores et manifestos ipsius excessus nullatenus impunitos toleraret. Rex vero ut electionis veritatem cognovit, electioni ejusdem assensum praebuit, et Gregorium Vercellensem episcopum Italiae regni cancellarium ad Urbem transmisit, quatenus auctoritate regia electionem ipsam confirmaret, et consecrationi ejus interesse studeret, quod sine dilatione factum est.«

XLIII. Id vero notam illam omnino avertit a Carolingiis [Col. 0576A] Germanisque Augustis, quam saepe laudati duumviri sectariis adhaerentes utrisque inurunt. Quasi Odoacrem Orientalesque imperatores imitati rem sibi attribuerint, quae, absque apostolicae sedis auctoritate, mera usurpatio est. Non enim soli Augusti, qui cum diademate imperiali consortium supremae potestatis pontificiae acquirebant, sed ipsi reges, quibus constanti omnium confessione nil rei erat cum Urbe urbanisque negotiis, hujusmodi privilegium a summis pontificibus obtinuerunt. Quid? Quod sancto eidem Gregorio VII, qui pontificatum declinaturus regis privilegium agnovit, visum fuit praedecessorum exempla non sequi, sanctamque sedem a subjectione illa penitus liberare? »Mentiar, ait Baronius 1085, n. 12, nisi ista jam experimento rerum praesentium monstrari possint, per Gregorium nempe vindicatas e manibus principum ecclesiarum investituras, liberam electionem Romanorum pontificatum postiliminio restitutam, disciplinam ecclesiasticam collapsam penitus reparatam, et [Col. 0576B] alia innumera bona parta.« Et revera nusquam invenietur deinceps imperialis, regiusve consensus requisitus pro Romanis pontificibus ordinandis. Quamobrem affirmari tuto potest, duos duntaxat Augustos ex Carolingiis, et Henricum regem ex Germanis, privilegio isto usos esse. De sex Augustis Germanis, qui eum regem praecesserunt, secus sentire oportet. Nam tres Ottones depravatam X saeculi disciplinam amplexi, nullatenus attendi debent. Sanctus Henricus Aug. a Benedicto VIII coronatus a recto et aequo nullatenus discessisset, quae erat illius religio; sed tam ipso quam Benedicto, parva dierum intercapedine obeuntibus supremum diem anno 1024 Joannes XIX ex laico ad 121 pontificatum assumptus largitione pecuniae, ut ait Glaber ap. Baron. (1024, n. 4), a nemine est confirmatus. Benedictum IX perinde electum a Conrado Salico confirmatum esse nusquam reperitur. Unus Henricus II Aug. rex Germaniae tertius privilegio isto usus esse videretur; cum [Col. 0576C] vero apostolica auctoritate illud non obtinuerit, ne hunc quidem cum duobus Carolingicis comparandum existimo; Petrus enim Damiani (Discept. inter reg. adv. et Rom. Ecclesiae defens., Concil. tom. IX, p. 1159) ante me sententiae ejusdem fuit.

XLIV. Verba ipsa huc afferam; non parvi enim momenti est ad unum Henricum IV regem id privilegium redigere, quod annalistae Italo jus imperatorium est visum. Regius advocatus inducitur sic loquens: »Pater domini mei regis piae mem. Henricus imperator factus est patricius Romanorum, a quibus accepit in electione super ordinando pontifice pincipatum. Huc accedit, quod praestantius est, quod Nicolaus papa hoc domino meo regi privilegium, quod ex paterno jam jure susceperat, praebuit, et per synodalis insuper decreti paginam confirmavit.« Romanae Ecclesiae advocatus Henrici Aug. jus populi Romani auctoritate nitens insuper habet; sanctaeque tantum sedis auctoritatem veneratus reponit: [Col. 0576D] »Privilegium invictissimo regi nostro ipsi quoque defendimus, et ut superplenum illibatumque possideat optamus.« Deinde Alexandri II ordinationem esse factam eo inconsulto demonstrat, quia adhuc erat impubes; et sane Alexandri successorem Gregorium privilegii ejusdem fuisse memorem nuper vidimus. De hac re qui secus sentit, depravatae disciplinae subsidium adhibet, atque usurpationem, cum pontificum tolerantia quodammodo necessaria, miscens, plus aequo Augustis tribuit, maximo cum pontificiae auctoritatis detrimento. Hactenus de privilegio Henrici IV. Cum autem Otto et Henricus in suis privilegiis Eugenii II constitutionem, et Leonis IV spontaneam promissionem laudent, unde consarcinatio profecta est, quae supra est allata (n. 35); ut teneatur quae vera electionis consecrationisque pontificiae disciplina esse debuerit Germanorum tempore, quidve Eugenio, quid Leoni tribuendum sit, operae pretium est rei veritatem nosse ex historicis fere synchronis.

[Col. 0577A] XLV. Narrat Astronomus in Vita Ludovici Pii (Pith. edit. p. 222) quemadmodum Lotharius a patre Romam missus, »libentissime ab Eugenio papa susceptus est; cumque de his quae accesserant quereretur, quare scilicet hi, qui imperatori et Francis fideles fuerant, iniqua nece perempti fuerint et qui superviverent ludibrio reliquis 122 forent et haberentur; quare etiam tantae querelae adversus Romanorum pontifices judicesque sonarent, repertum est, quod quorumdam pontificum vel ignorantia vel desidia, sed et judicum caeca et inexplebili cupiditate multorum praedia injuste fuerint confiscata. Ideoque reddendo quae injuste erant sublata, Lotharius magnam populo Romano creavit laetitiam.« Eamdem rem annales Eginharto tributi referunt: »Cui (Eugenio) cum injuncta sibi patefecisset, statum populi Romani jamdudum quorumdam perversitate praesulum depravatum, memorati pontificis benevola assensione ita correxit, ut omnes qui rerum suarum [Col. 0577B] direptione graviter fuerant desolati, de receptione bonorum suorum, quae per illius adventum, Deo donante, provenerant, magnifice sint consolati.« Eugenii praedecessores fuerant sanctus Leo III, Stephanus IV, et sanctus Paschalis I; quare melius Astronomus judices avaritiae insimulans, pontifices inscios desidesve appellat, quam annalista, quicunque fuerit, perversos. Praeter quam quod privilegia Ottonis et Henrici »pontificum irrationabiles erga populum sibi subjectum asperitates causantur.« Et constitutio ipsa ab Eugenio et Lothario facta nimiam annalistae hujus licentiam perstringit, ut videbimus, ubi de iisdem privilegiis sermo erit. At mittamus ista levia: juramentum a Lothario et Eugenio injunctum Romanis, ut dicitur in praefata consarcinatione de canonica et justa electione pontificis, sin certum, veri admodum simile est. Quod autem patenti mendacio ibidem asseritur de promissione sponte facta ab Eugenio, bona cum Eccardi et annalistae [Col. 0577C] Itali venia, imposturam pseudo-Warnefridi aperit, Ottone, et Henrico, seu potius apostolico archivo, et libro Pontificali testibus, adeoque ad Leonis IV consecrationem anno 847 promissio illa spontanea differri debet, post privilegium triennio ante concessum a Sergio II, quam scilicet Leo idcirco fecisse dicitur sponte, quia prae metu Saracenorum, nec jussio, nec missi imperatoris exspectati fuerant: quamobrem neque illa promissio necessaria erat.

XLVI. Hanc sane disciplinam Lothario et Ludovico Augustis obtinuisse jam vidimus, eamdem obsoletam a Joanne IX nequidquam instauratam fuisse anno 900, summaque in illa depravatione saeculi X confirmatam ab Ottone et Henrico, at minime usu receptam; ac denique in sola Gregorii VII creatione servatam deprehendimus, qui eam abolevit. Jam vero ad Pagii objectionem revertamur, qui Ludovicianum diploma merum commentum esse autumat, quia disciplinam praesefert omnino aliam ab ista, triginta [Col. 0577D] fere post annos instituta: nonne id est de rebus 123 prorsus inexploratis judicium ferre? Objectiones reliquas cordatus quisque floccipendet. Ubi enim ait nullum ex Romanis pontificibus Ludovicianae donationis meminisse, ac perinde Ottonem et Henricum Pippini et Caroli donationes recensere, at Ludovicianam silere, se ipse inscitiae arguit, quia diplomatis ingenium non est assecutus, in quo jura omnia sanctae sedis confirmantur, ne ulna quidem terrae priscis donationibus adjuncta. Similiter ubi putat Siciliam, et caeteras insulas a Ludovico apostolicae sedi concessas esse, pace sua dixerim, turpiter allucinatur. At enim vero ad falsi arguendum diploma, quod homines doctissimi legitimum agnoscunt, detexisse in eo verba et formulas necesse erat, quae ab aetate illius abluderent, quemadmodum Ludewigius (Praef. ad rel. mss. omn. aevi, § 22) Caroli Magni diploma supposititium pro Frisia enuntiavit, quia mentionem in eo esse vidit: Juris feudalis: [Col. 0578A] semper Augusti; Saxoniae ducatus; ab imperio pendentium feudorum; regis Saxoniae; consilii fidelium; consensus principum imperii; subscriptorum regis Bohemiae; marchionis Misniae; landgravii Thuringiae. Quantam enim, quantam diligentiam adhibeant commenti alicujus effectores, ut aetatis ab se remotae indolem imitentur, quandoque in sui temporis mores labantur necesse est. Profecto si horum aliquid Pagius et annalista Italus objecissent, puderet me tam vehementer pro validitate diplomatis pugnare. At Pagii objectionibus, quas contemptui potius habendas quam diluendas dixi, unam addit annalista laudatus, quae causas agenti convenientior est, quam vetera monumenta ad trutinam revocanti (an. 817); diploma scilicet ex Ludovici cancellaria minime profectum esse, quia caret dato, quod est indicium, informe tantum ejus exemplum superesse. Quis autem eruditorum affirmare unquam est ausus, Pippini, Caroli Magni, et Ludovici diplomatum autographa ad nos [Col. 0578B] seros posteros pervenisse? Attamen tanta iis fides accedit ex Codice Carolino, aliisque annalium monumentis, ut levis admodum jactura constanter judicetur autographorum defectus. Chorographus etiam Italiae medii aevi Pagio et annalistae succenturiatur, nihilo tamen minus praecipuo isto munimento quidquid veri est in sua tabula nititur, ita ut similis illi esse malit, qui navim perforat, in qua ipse naviget, quam praedictis auctoribus, in quorum verba jurat adversari.

XLVII. Caeterum dati, seu datae defectus, externum scilicet vitium, commune aliis etiam monumentis non tantae antiquitatis Ludoviciano parum nocet. Datum quippe est in Aquisgranensi conventu anno 817, VI Kalendas Julias, ut principio ejus legitur (Conc. tom. VII, p. 1507) 124: »Anno incarn. Domini nostri Jesu Christi 817, imperii vero gloriosissimi principis Ludovici quarto, VI Idus Julias, cum in domo Aquisgrani palatii, quae Lateranis dicitur, [Col. 0578C] abbates complures una cum suis resedissent monachis, etc.« Quos inter recensetur Josue abbas Volturnensis monasterii, pontifici acceptissimus, ut docet Mabillonius (Annal. lib. XXVIII, n. 45) qui chronographo ejusdem monasterii rei monumentum suppeditavit, ut diximus (n. 9 seq.). Quod autem maxime attendi oportet in diplomate, subscriptiones antiqui moris, quales fuisse dicuntur donationi a Pippino rege primum factae Carisiaci, subjunguntur. De Pippiniana siquidem liber Pontificalis (sect. 318) haec tradit in Vita Adriani: »Promissionem illam, quam ejus sa. me. genitor Pippinus rex, et ipse praecellentiss. Carolus cum suo germano Carolomanno, atque omnibus judicibus Francorum fecerant beato Petro, et ejus vicario sa. me. domno Stephano juniori papae.« Ac de eadem alibi (sect. 253) dixerat: »A beato Petro, atque a sancta Rom. Eccl. vel omnibus in perpetuum pontificibus ap. sedis misit possidendam, quae et usque hactenus in archivio sanctae nostrae Ecclesiae recondita tenetur.« A quibus non [Col. 0578D] video quid discrepet Ludoviciani diplomatis finis: »Per legatum sanctae Romanae Ecclesiae Theodorum nomenculatorem domno Paschali papae direximus;« et subscriptiones imperatoris, filiorum, episcoporum, abbatum, comitum, officiorumque palatinorum quorum numerus tantum affertur tam a Volturnensi quam a Cassinensi chronographo, quemadmodum ipso in diplomate numerantur. Id vero esse maximum antiquitatis indicium colligitur ex Anselmo Lucensi (nisi forte aliquantulum recentior est auctor collectionis ei ascriptae) qui eodem anno 1073, cum Gregorius VII pontificatum, Lucensem episcopatum iniit. Nam suam in collectionem canonum a Gratiano postea amplificatam, retulit ex Ottonis et Henrici privilegiis caput de electione pontificis (lib. VI, cap. 35), aitque in fine: »Et subscripserunt ambo imperatores quisque suo tempore, et episcopi XXIII, et abbates VI, comites XIII, optimates XVII, quorum nomina infra videbimus in utroque privilegio; decem [Col. 0579A] scilicet episcopor. in Ottoniano, XIII in Henriciano; et sic de caeteris ab Anselmo simul conjunctis. Quamobrem Ludoviciani diplomatis negari non potest apographum ad nos pervenisse, sed apographum multae antiquitatis, quippe quod Anselmo eidem [Col. 0580A] notum (lib. IV, cap. 35) aeque ac duo superiora, non ex autographis, sed ex iis exemplis, de quibus principio dixi (num. 2 seq.), et quorum caput erat Ludovicianum integrum, duobus caeteris contractis: quod patet ex subscriptionum recensione.




[Col. 0579]
125 [a 1Kb] PRIVILEGIUM LODOVICI IMPERATORIS DE REGALIBUS CONFIRMANDIS PAPE PASCHALI.

[Col. 0579A] In nomine Dei omnipotentis Patris, et Filii, et Spiritus sancti [b 1Kb] . Ego Ludovicus [c 1Kb] imperator Aug. Statuo et concedo per hoc pactum confirmationis nostre tibi beato Petro principi apostolorum, et per te vicario tuo domno Paschali summo pontifici et universali pape, et successoribus ejus in perpetuum, sicut [Col. 0579B] a predecessoribus vestris [d 1Kb] usque nunc, in vestra potestate et ditione tenuistis et disposuistis, civitatem Romanam cum ducatu suo et suburbanis, atque viculis omnibus, et territoriis ejus montanis, ac [e 1Kb] maritimis, littoribus ac portubus, seu cunctis civitatibus, castellis, oppidis ac viculis in Tuscie partibus, id est: Portum, Centumcellas, Chere, Bledam, Manturanum [Maturanum], Sutrium, Nepe, Castellum, Gallisem, Hortem [Ortam], Polimartium, Ameriam, Todem, Perusium cum tribus insulis suis, id est [Col. 0580A] majorem et minorem pulvensim [pulvensim et lacum], Narniam [f 1Kb] , Utriculum, cum omnibus finibus ac territoriis ad suprascriptas civitates pertinentibus

Simili modo in partibus Campanie Segniam, Anagniam, Ferentinum, Alatrum, Patricum, Frisilunam [Col. 0580B] cum omnibus finibus 126 Campaniae, necnon et Tyburim cum omnibus finibus ac territoriis ad easdem civitates pertinentibus [g 1Kb] .

Necnon et exarchatum Ravennatem cum [sub] integritate, cum urbibus, civitatibus, oppidis et castellis, que pie recordationis domnus Pipinus rex, ac bone memorie genitor noster Karolus imperator [h 3Kb] beato Petro apostolo et predecessoribus vestris jamdudum per donationis paginam restituerunt: hoc est civitatem Ravennam, et Emiliam [Aemiliam] [i 2Kb] , Bobium [Col. 0581A] [a 1Kb] , Cesenam, Forum Populi [Pompilii], Forum Livii, 127 Faventiam, Immolam [Imolam]; Bononiam, Ferrariam, Comiacrum [Comiaclum], et Adrianis, que et Gabelum [Gabellum], cum omnibus finibus, territoriis atque insulis in terra marique ad supradictas civitates pertinentibus [b 1Kb] : simul et Pentapolim [c 1Kb] , videlicet Ariminum, Pisaurum, Fanum, Senogalliam, Anconam, Ausimum [Auximum], Humanam, Hesim, Forumsimpronii, Montem Feretri, Urbinum et territorium Valvense [Balnense], Callem, Luciolis, Egubium [Eugubium] cum omnibus finibus ac terris ad easdem civitates pertinentibus. [Col. 0582A] Eodem modo territorium Sabinense, sicut a genitore nostro Karolo imperatore beato Petro apostolo per donationis scriptum concessum est, sub integritate, quemadmodum ab Itherio et Majenario abbatibus missis illius inter idem territorium Sabinense atque Reatinum definitum est [d 2Kb] .

Item in partibus Tuscie Langobardorum castellum Felicitatis, Urbivetum, Balneum Regis, Ferenti Castrum, Viterbium, Orclas, 128 Martam, Tuscanam, Populonium, Suanam, Rosellas [e 2Kb] , et insulas Corsicam [f 3Kb] , Sardiniam et Siciliam sub integritate, cum omnibus adjacentibus ac territoriis maritimis, littoribus, [Col. 0583A] portubus ad suprascriptas civitates et insulas pertinentibus.

Item in partibus Campanie Soram, Arces, Aquinum, Arpinum, Theanum et Capuam [a 1Kb] , et patrimonia ad potestatem et ditionem vestram pertinentia, sicut est patrimonium Beneventanum 129 et Salernitanum [b 2Kb] , et patrimonium Calabrie inferioris et superioris, et patrimonium Neapolitanum, et ubicumque in partibus regni atque imperii a Deo nobis commissi patrimonia vestra esse noscuntur [c 1Kb] . Has omnes suprascriptas provincias, urbes ac civitates, oppida atque castella [castra], viculos ac territoria, simulque et patrimonia, jam dicte Ecclesie tue, beate Petre apostole, et per te vicario [tuo] spirituali Patri nostro donno Paschali summo pontifici, et universali [Col. 0583B] pape, ejusque successoribus usque in finem seculi eo modo confirmamus, ut in suo detineat [detineant] jure, principatu atque ditione.

Simili modo per hoc nostre confirmationis decretum [Col. 0584A] firmamus donationes quas pie recordationis donnus Pippinus rex avus noster, et postea donnus et genitor noster Carolus imperator beato apostolo Petro spontanea voluntate contulerunt [d 1Kb] . Necnon et censum et pensiones, seu ceteras donationes [dationes], que annuatim in palatium regis Langobardorum inferri solebant, sive de Tuscia Langobardorum, sive de ducatu Spoletino [Spoletano]: sicut in suprascriptis donationibus continetur. Et inter sa. me. Adrianum papam, et donnum ac genitorem nostrum Carolum imperatorem invenit, quando idem pontifex eidem de suprascriptis ducatibus, id est Tuscano et Spoletino sue 130 auctoritatis preceptum confirmavit [e 1Kb] . Eo scilicet modo ut annis singulis predictus census Ecclesie beati Petri apostoli [Col. 0584B] persolvatur, salva super eosdem ducatus nostra in omnibus dominatione et illorum ad nostram partem subjectione [f 1Kb] .

Ceterum, sicut diximus, omnia superius nominata [Col. 0585A] ita ad nostram [vestram] partem per hoc nostre confirmationis decretum [a 1Kb] roboramus, ut in vestro vestrorumque successorum permaneant jure, principatu atque ditione, ut neque a nobis, neque a filiis vel successoribus nostris per quodlibet argumentum sive machinationem in quacunque parte minuatur vestra potestas, aut vobis de suprascriptis omnibus vel successoribus vestris inde aliquid subtrahatur, de suprascriptis videlicet provinciis, urbibus, civitatibus, oppidis, castris, viculis, insulis, territoriis atque patrimoniis, necnon et pensionibus atque censibus. Ita ut neque nos ea subtrahamus, neque quibuslibet subtrahere volentibus consentiamus: set [sed] potius omnia que superius leguntur, id est provincias, civitates, urbes, oppida, castella, territoria et patrimonia, [Col. 0585B] atque insulas, census et pensiones Ecclesie beati Petri apostoli, et pontificibus in sanctissima illius sede in perpetuum residentibus, in quantum possumus, nos defendere promittimus ad hoc ut omnia ea in illius [nullius] ditione ad utendum et fruendum, atque disponendum firmiter valeat optineri [obtinere].

Nullamque in eis nobis partem, aut potestatem disponendi, vel judicandi subtrahendive, aut minorandi vendicamus, nisi 131 quando [quatenus] ab illo qui eo tempore hujus sancte Ecclesie regimen tenuerit rogati fuerimus [b 1Kb] . Et si quilibet homo [Col. 0586A] de supradictis civitatibus ad vestram Ecclesiam pertinentibus ad nos veniret [venerit], subtrahere se volens de vestra ditione vel potestate, vel aliam quamlibet iniquam [aliquam] machinationem metuens, aut culpam commissam fugiens, nullo modo eum aliter recipiemus, nisi ad justam pro eo faciendam intercessionem: ita duntaxat, si culpa quam commisit venialis fuerit inventa: sin aliter, comprehensum vestre potestati eum remittamus [remittemus] [c 1Kb] . Exceptis his qui violentiam vel oppressionem potentiorum passi ideo ad nos venerint [veniunt] ut per nostram intercessionem justitiam accipere mereantur. Quorum altera conditio est, et a superioribus est valde disjuncta.

Et quando divina vocatione hujus sacratissime sedis [Col. 0586B] pontifex de hoc mundo migraverit, nullus ex regno nostro aut Francus, aut Langobardus, aut de qualibet gente homo sub nostra potestate constitutus licentiam habeat contra Romanos aut publice aut private veniendi, aut electionem faciendi [d 2Kb] : nullusque in civitatibus vel territoriis ad Ecclesie beati Petri apostoli potestatem pertinentibus 132 aliquis [aliquod] malum propter hoc facere presumat [e 2Kb] . Set [sed] liceat Romanis cum omni veneratione et sine aliqua perturbatione honorificam pontifici suo exhibere sepulturam [f 1Kb] , et eum quem divina inspiratione et beati Petri intercessione omnes Romani [Col. 0587A] uno consilio atque concordia, sine aliqua promissione [a 1Kb] , ad pontificatus ordinem elegerint, sine aliqua ambiguitate vel contradictione more canonico consecrari [consecrare], et dum consecratus fuerit, legati ad nos vel ad successores nostros reges Francorum dirigantur, qui inter nos et illos [illum] amicitiam et charitatem ac pacem socient [b 1Kb] sicut temporibus pie recordationis donni Caroli attavi [atavi] nostri, [c 2Kb] seu donni Pippini avi nostri, vel etiam donni Caroli imperatoris genitoris nostri consuetudo erat faciendi.

133 Hoc autem ut ab omnibus fidelibus sancte Dei Ecclesie et nostris firmum esse credatur, firmiusque [Col. 0588A] per futuras generationes ac secula ventura custodiatur, proprie manus signaculo et venerabilium episcoporum atque abbatum, vel etiam optimatum nostrorum sub jurejurando promissionibus et subscriptionibus pactum istud nostre confirmationis roboravimus, et per legatum sancte Romane Ecclesie Theodorum nomenculatorem donno Paschali pape direximus [d 1Kb] .

Ego Ludovicus misericordia Dei imperator subscripsi, et subscripserunt tres filii ejus, et episcopi X, et abbates VIII, et comites XV, et bliviothecarius [bibliothecarius] [e 1Kb] unus, et mansionarius [f 1Kb] , et hostiarius [ostiarius] [g 1Kb] unus.



APPENDIX.




[Col. 0587]
134 DISSERTATIO DE DIPLOMATE OTTONIS I AUG. ET OTTONIS II REGIS.

[Col. 0587D] I. Quanquam exstet in tabulario Molis Adrianae autographum hujus diplomatis aureis litteris exaratum, ejusdem tamen exemplum ex cod. Albiniano in lucem prodire jussi non una ex causa. Primo siquidem Ecclesiae Annalium parens abs re non esse duxit (962, n. 2) duplici exemplo ex Vaticanis codicibus diligenter collato cum autographo, variantibusque aliquot lectionibus excerptis, illud emittere; unde Labbeus aliique plures exceptum in sua opera transtulerunt. Deinde quia cum autographum non praeseferat [Col. 0588D] ullum titulum, quod aliorum diplomatum solemne est, editores alii alium apposuere: praeque iis Goldastus (Const. Imp. tom. II, p. 44) et Lunigius (Cod. It. Dipl. tom. II, p. 693, et Spic. Eccl. Contin., p. 159) licentius quam decuit hunc illi titulum fecerunt: »Ottonis I imperatoris pactum confirmationis, quo ditiones et civitates Romanae Ecclesiae a praedecessoribus suis donatas confirmat, nonnullasque addit A. D. 962, ind. V, mense Febr. XIII die, anno Ottonis imp. 27.« Roma enim aliaeque civitates Romani [Col. 0589A] ducatus ab imperatorum donationibus secernendae erant, ut late monstravimus in praecedenti Dissertatione, utque ipse Otto fatetur, constanti autographi et omnium codicum testimonio: »Sicut a praedecessoribus vestris usque nunc in vestra potestate ac ditione tenuistis, ac disposuistis.« Quare Baronius recte ex ipsius diplomatis sententia istum elicuit: »Diploma Ottonis imp. de confirm. jurium Romanae Ecclesiae.« Et in cod. Albiniano legitur: »Exemplum privilegii Ottonis imp. de regalibus beato Petro concessis.« Ac denique quia, cum em. Antonellus, dum tabularii ejusdem erat praefectus, ex annoso illo autographo alicubi perceptu difficillimo diplomatis exemplum publicaverit, lectori pergratum futurum est, exemplum aliud non bene centum post annis ex eodem exceptum, autographi variante lectione non praetermissa oculis subjectum fidelibus meditari. Eruditi enim omnes aegre admodum ferunt, nostra hac aetate tam illustri, diploma [Col. 0589B] istud, quod tantae semper fuit auctoritatis apud veteres, interpolatum dictitari (Annal. Ital. 1059) et quidem ab apostolica sede, ut alienas 135 sibi ditiones auctoritate principum assereret. Quod quam injuste prolatum fuerit, nil melius docere poterit quam praeclarum istud monumentum summa cum fide formis cusum.

II. Ne autem quis miretur quare Ottonianum diploma, contra morem jampridem usu receptum, aureis litteris exaratum fuerit, redire eum oportet in memoriam donationis Ariperti Langobardorum regis, de qua Liber Pontificalis (sect. 168) sic loquitur: »Aripertus rex Langobardorum donationem patrimonii Alpium Cutiarum, quae longa per tempora a jure Ecclesiae privata fuerat, ac ab eadem gente detinebatur, in litteris aureis exaratam jure proprio beati apostolorum principis Petri reformavit.« Et quod propius ad rem nostram accedit, saepe laudati Godefridi abbatis Gotwicensis animadversio (tom. I, lib. II, p. 82) audienda est tam de hoc diplomate [Col. 0589C] Ottonis I quam de alio Ottonis II similiter scripto in membrana purpurea, Leukfeldio teste (Antiq. Boeld. c. 8, § I, p. 29), necnon de Henriciano an. 1014, aliisque. Notat scilicet vir doctissimus, communiorem in scribendo liquorem fuisse atramentum, quamvis ob majorem regiae majestatis splendorem aureum liquorem adhibitum repererit; additque: »Ex quibus regum ac imperatorum nostrorum Teutonicorum in diplomatibus magnificentia ac majestas sacro illo encausto apud imperatores antiquos, Graecos praesertim ita celebrato ac decantato, longe augustior ac splendidior elucescit.« His fidem adjungit rei diplomaticae facile princeps Mabillonius annis aliquot vetustior Godefrido; qui cum anno 1685 Romae versaretur Octobri mense, eadem liberalitate ac benevolentia usus fuit cardinalis Ottoboni, qua ego sextodecimo jam anno utor em. card. Dominici Passionei ad benemerendum de litteris, litteratisque omnibus natura instituti. Narrat igitur [Col. 0589D] vir doctissimus (It. Ital. par. I, p. 96) quemadmodum inter non paucos veteres codices laudati cardinalis benignitate ad se transmissos, ut commodius atque utilius domi eos versaret atque expenderet, in horum altero indicem reperit privilegiorum Ecclesiae Romanae: »Quorum aliqua, ut ibidem legit, ad perpetuam rei memoriam conservandam per fel. rec. Innocentium papam IV in concilio Lugdunensi sub bulla sua et sigillis quadraginta praelatorum, qui praesentes fuerunt, sunt annotata et transsumpta, et eisdem transsumptis sic annotatis dictus dominus Innocentius, praedicto approbante concilio, fidem decrevit perpetuo sicut originalibus adhibendam.«

136 III. Primum locum inter imperatoria occupare dicuntur privilegia duorum Ottonum, primi et secundi, tum Henrici Augusti: »Litteris aureis per totum scripta, quorum primum non est sigillatum, licet ex tenore ipsius appareat, quod debuit sigillari; sed secundum est sigillatum aurea bulla imperiali, [Col. 0590A] non tamen est data apposita in eodem, et in utroque sunt positae subscriptiones ipsorum imperatorum, ac praelatorum, et principum suorum.« Quamobrem vir doctissimus exsultans gaudio sua omnia confirmari ait, quae in opere de re diplomatica observavit. Hinc patet, quanta cum fide Romani pontifices jura sua vindicaverint apostolicae sedi. Non enim Pippini, aut Caroli, et Ludovici diplomata, unde Ottonum et Henrici privilegia profecta sunt, transcribi probarique tam solemniter Innocentius voluit, quorum apographa tantum exstabant, sed ea duntaxat quorum autographa praesto erant. Quin etiam autographorum si qui erant defectus, archivi monumenta non silent. Quae omnia, mirum est cur fiduciam non neminis haud represserint, qui opinionem suam praefracte sustinens, de talium privilegiorum fide aliquid detrahere non est veritus. Et vero cum vetera monumenta in tot codicibus inconstanter scripta reperiuntur, aequa et recta de iisdem suspicio suboriri potest: at cum [Col. 0590B] autographum eorum exstat (quod certo affirmare possum; namque illud flagitanti mihi meis oculis cernere ac diligenter conferre a sanctiss. domino nostro Clem. XIII concessum fuit), tum vero de iis ullatenus dubitare audacia est. Profecto si Innocentius mirabilis typographicae artis praesagus fuisset, tam multa authentica exempla fieri non curasset. Bene autem id nobis cessit. Etenim ex iis unum servatur in archivo Adrianae Molis una cum eodem autographo in purpurea membrana litteris aureis, conscripto, unde plenissimam fidem accipit. Eorum plura diligentissime custodiri in archivo Cluniacensi capsa ferreis laminis circumducta testatur oculatus testis em. card. Dominicus Passionei in hujusmodi veteribus monumentis indagandis nulli secundus. Mabillonius ipse ibidem exempla illa authentica se vidisse testatur (It. Ital. ubi sup.). Inde, sin Goldasto sanctae sedi hosti infensissimo, annalistae Italo (962, 1014, 1023, 1059), tot monumentorum veterum [Col. 0590C] editori, facile admodum fuit, per accuratum aliquem inspectorem quidquid suspiciosum illi erat, exquirere. Sic Pagium, quem Ludoviciano diplomati adversantem sequitur, imitatus esset, qui (962, n. 2) a Goldasti objectionibus Ottonianum vindicans, illud jure vocat certissimum antiquitatis monumentum.

137 IV. Quae duae res jure objici posse viderentur primo aspectu, defectus sigilli et annus imperii 27, si attente examinentur, evanescunt. Privilegium siquidem est datum die 13 Februarii, dieque crastino imperator ab Urbe profectus est, quod ex Cod. Vat. 1340 per id tempus conscripto, animadvertit Georgius (ad Baron. 962, n. 1); de Joanne enim XII ita ibidem legitur: »Hujus tempore scilicet, anno inc. Domini 962, primum venit Romam Otto imp. cum Adelaida mense Jan. die 31, fer. VI, et stetit ibi diebus 15 et exiit inde m. Febr. die 14 in festo sancti Valentini ind. V.« Quid vero facilius, brevi aliquot horarum intercapedine, accedente adolescentis pontificis desidia, ejusque aetatis mira scriniariorum [Col. 0590D] inertia, quam necessariae appositionis sigilli praetermissio? Praeterquam quod, ut Godefridus (Chron. Gotw. tom. I, l. II, c. 3, p. 163) animadvertit de sigillis Ottonis: »In regiis imberbis plerumque et vultu adhucdum juvenili, capite vel nudo, vel clausa saltem corona redimito, in manibus vel baculum regium, vel lanceam, et umbonem gestans apparet. Cum e contra in imperialibus barba quodammodo prolixa, corona superne clausa, pomoque et sceptro ornatus repraesentetur, quale quid in Zyllesiano sigillo Heineccius observavit.« Forte igitur caelatum nondum fuerit. Ita scilicet conjicere posset qui autographum non vidit. Secus sentiet qui illud vidit: perforata enim membrana duobus consuetis locis in extrema parte ostendit sigillum indiligentia custodum periisse. Ad chronologiam quod attinet, similis privilegio apposita pro monasterio Laurishamensi apud Freherum (Rer. Germ. tom. I, p. 119) occurrit: »Data VII Kal. Febr. anno incarn. D. N. J. C. 963, [Col. 0591A] ind. VI, regnante pio imperatore Ottone anno 28. Actum Papiae feliciter.« Huic vero Struvius in nova edit. Freheri statim subjicit alterius diplomatis hanc subscriptionem: »Data II Non. Maii anno incarn. Dominicae 965, indict. VIII; anno regni domini Ottonis 30, imperii vero 3. Actum Herestein Palatio, in Dei nomine feliciter. Amen.«

V. Ven. Card. Baronius, quae erat summa ejus eruditio (962, n. 12), continuo post subscriptiones et datum: »Ita numerans, ait, a tempore adepti regni eosdem annos jungens cum imperio, cujus hic primus est annus numerandus, reliquos autem annos praeteritos proprios esse regni, ejusdem Ottonis diplomata docent atque acta synodalia cuncta, quibus nihil constantius.« Godefridus autem (loc. cit.) Laurisham. monasterii privilegio laudato ex antiqua editione Freheri, ut demonstraret singulare non esse illud Ecclesiae Romanae, subjungit, 138 se in aliis observasse regni annos ab iis imperii separari. Quam [Col. 0591B] rem annalista etiam Italus affirmat, secus enim esse non potest, cum denominatio imperatoris, atque imperium non inciperent, nisi ab suscepto de manu pontificis imperiali diademate. Praeter haec duo admodum levia, nihil posse objici mox planum fiet. Quamobrem chorographus (Script. Ital. tom. X, princ.) qui Ludovicianum, cujus ope suam tabulam confecit, tam male accepit, de Ottonis et Henrici privilegiis (n. 20, 22, 30 et 99) eum sermonem habet, quo passim utuntur qui eruditi videri volunt, sibique admodum placent, cum imposuerint vulgo: »Et bina, inquit, diplomata, nisi et haec in discrimen vocentur, Ottonis I et Henrici I.« Quid autem hisce immoror? Nec sigilli defectus, neque chronologia minus exacta privilegii conditionem mutant. Ejus siquidem autographum exstat, confectumque est ex Ludoviciano diplomate et chartis donationum archivi Romanae Ecclesiae. Plura in eodem sunt, quae in Ludoviciano haud leguntur, nonnulla etiam in isto existentia in privilegio Ottonis desiderantur. Ea vero [Col. 0591C] negotium nobis posteris facessere, at privilegio fidem minuere nequaquam possunt. Itaque nostrum est explorare, cur ita factum, non autem damnare quae aut mente non assequimur aut cum nostra opinione pugnantia negligimus. Atque haec satis sint de sinceritate diplomatis, cujus capita singula aggredior expendere.

VI. Quae fori magis quam veterum monumentorum indolis satagentes in Ludoviciano desiderant, ea in Ottonis privilegio non desunt. Otto enim I Dei gratia imperator, et divina providentia rex, Otto II appellantur. Id novum in diplomate, quod nullo Carolingiorum exemplo una cum imperatore filius rex Germaniae, cui nil cum Romanis eorumque rebus, diploma conficit, omniumque fit compos quae uni imperatori debentur: tanta tum temporis Romae inertia erat, tanta praecipuarum rerum oblivio! Quid enim Germaniae regi cum ordinatione pontificis? Attamen vel imperatoris, vel filii regis missorum praesentia decernitur promissioni pontificis ante consecrationem. [Col. 0591D] Quid regi eidem cum regno Italiae? Attamen paternae spontaneae donationis sex civitatum ex eodem regno rex filius fit particeps. De confirmandis quibuscunque juribus sanctae sedis nihil dico, nam et Carolus et Carolomannus Pippini regis filii donationem Exarchatus Carisiaci confirmarunt, quod pluribus ex Cod. Carol. epistolis constat. Quare Otto Carolingios omnino imitaturus, seu potius bibliothecarius et scriniarii, qui donationes habuerunt ob oculos, parvipendentes, num regiae an imperiales essent, diploma 139 confecerunt a prisco more absonum, quo scriptores posteri aut in dubium revocato, Ottoni Magno gloriam imprudentes eriperent, aut abutentes jus imperatorium cum regio confunderent; quod satis superque esse factum ab jurisconsultis Germanicis nostratibusque aliquibus compertum est. Eoque id magis quod Otto, ut nuper vidimus, nullo inter regnum et imperium servato discrimine, aliquot in privilegiis ad regni annos praeteritos, [Col. 0592A] imperiales tunc incipientes adnexuit. Miror, novum iis argumentum suppeditatum verbis illis spondemus, atque promittimus, non esse arreptum ad spissiores tenebras effundendas pontificiae historiae. At confirmandi roborandique subsequentibus vocibus deterriti, praeterea sermonis similitudine in juramento per nuntios praestito (Diss. 1, num. 40) intelligentes, majorem vim inesse promittendi ac spondendi vocibus Germaniae Augustorum, quam statuendi et concedendi Carolingiorum, necnon Henricum concedendi voce usum esse in spontanea donatione sua, novum illud argumentum, ut arbitror, deseruerunt.

VII. Romae et ejus ducatus confirmatio fit juxta Ludovicianum diploma, tametsi omittitur et successoribus in perpetuum, titulusque additur Petro clavigero regni coelorum, quod postremum factum puto insinuandi causa etiam Germanis amorem Carolingiorum erga tantum principem. Successorum autem omissio infra emendatur in generali omnium donationum [Col. 0592B] collectione, apponendo: Ejusque successoribus usque in finem saeculi. Quod majoris momenti est, Campania et ejus civitates silentio praetereuntur, regio scilicet celeberrima tum Caroli Magni tempore (Cod. Car. ep. 60, al. 73), tum Ludovici ejus filii, a quo prae aliis recensetur Patricum non ignobile oppidum nono saeculo, ut patet ex antiqua Notitia (Cod. Vat. 1184), quae tribuitur Leoni Sapienti apud Schelestratium (Ant. Eccl. tom. II, p. 681), ac proinde ad nonum saeculum spectat. Oppidulum hodieque exstat, cui nomen Pratica, ubi olim celeberrima urbs Lavinium, ut accurate Philippus Ametus adnotat in suis tabulis Latii. Et chorographus Italiae medii aevi (Scr. It. tom. X, p. 227), quod maxime notari velim, observans locum Magino quoque haud ignotum, laudansque Ortelium aientem: »Patricum Romani ducatus in Latio oppidum:« Holstenii opinionem rejicit, putantis Patricum esse, ubi olim Linternus, in terra Laboris; inde: »Si in Latio, inquit, sive in Campania Romana Patricum habemus juxta Ludovicianum, [Col. 0592C] cur illud petere a longinquo et extra ducatum?« Ita ille vetustissimi Ludoviciani diplomatis auctoritate hanc civitatem astruit, quam nescio an alibi quis repererit praeterquam in Leonis Sapientis 140 Notitia, et in hoc diplomate. Equidem nullo in Provinciali, seu Notitia, civitatem istam invenio: quare a Saracenis vastatam, fortasse etiam excisam nono eodem saeculo, aut metu illorum desertam ab incolis credibile est. Certe ex Joannis VIII epistolis maxima Italiae damna, praesertim in orae maritimae oppidis, illata esse constat. Et Liber Pontificalis (sect. 476) testatur oppida etiam munitiora Ostiam et Portum ante annos quinquaginta magno in discrimine fuisse versata; quare Gregorius IV novis munitionibus Ostiam cinxit, ne a Saracenis diriperetur, et Portus muniendi sollicitudinem habuit.

VIII. Ex iisdem vero epistolis Joannis passim, ac praesertim 217, 246, 277, 286, 293, 299, novum nomen jam tunc accessisse Campaniae in civili administratione [Col. 0592D] comperimus. Suburbanas enim civitates una cum aliis omnibus Campaniae, terrae et territorii nomine appellatas deprehendimus. Quare idem pontifex Berengarium orat, ut imperatori referat (ep. 85), quemadmodum Lambertus comes Spoletanus, collecta populi multitudine, omne territorium sancti Petri invasit. Nec dubitari posse videtur, quin Campania Romana omnis, territorium sancti Petri appellaretur, quia regiones caeterae priscum nomen retinebant, ut patet ex concilio Ravennae habito ab eodem pontifice anno 877, apud Labbeum (Conc. tom. IX, p. 303), cujus can. 17 ita decernitur: »Sancimus, ut amodo et deinceps nullus cujuslibet gentis, vel ordinis homo monasteria, cortes, massas, et salas tam per Ravennam, et Pentapolim, et Aemiliam, quam et per Tusciam Romanorum atque Langobardorum, et omne territorium sancti Petri apostoli constitutas praesumat beneficiali more, aut scripto, aut aliquolibet modo petere, recipere, vel conferre.« Terrae postea nomine [Col. 0593A] cunctas provincias a Radicofano usque Caeperanum dictas esse vetera monumenta testantur. Quin etiam Otto in suo Juramento (diss. 1, n. 40, p. 36) Joanni XII per nuntios praestito, terrae sancti Petri nomine ecclesiasticam omnem ditionem amplectitur. Sed hoc in ejusdem diplomate nec terrae, nec territorii nomen auditur, suburbanis, Campaniaeque civitatibus uno ducatus nomine comprehensis. Ita etiam tempore Innocentii III, cum Tuscia utraque patrimonium appellabatur, uno ducatus nomine pars ejus Cistiberina, seu suburbanae, et Campaniae civitates a Tuscia secernebantur, ut videre est apud Baluzium (Gest. n. 124). Innocentius enim »ad suam praesentiam convocavit episcopos, et abbates, comites, et barones, potestates, et consules civitatum de Tuscia, Ducatu, et Marchia,« quantumvis eo tempore Campania latius 141 extenderetur, ac bipertito divisa Campaniae et Maritimae nominibus clara esset. Haec adnotasse satis sit ad illustrationem diplomatis annis [Col. 0593B] 145 a Ludoviciano distantis.

IX. Ad Exarchatus donationem omnium primam venitur, quae recte admodum Pippino et Carolo tribuitur, tum quia Carisiaci uterque eam fecisse saepius dicitur in Cod. Car., tum quia Carolus civitates, quarum possessionem inire per Langobardos non licuerat, sanctae sedi omnes asseruit. At perperam imperatores ambo nuncupantur, quae res sine dubio ascribi debet crassae illius aevi ignorationi. Qui ex Ludovici silentio colligunt Ludovicianum diploma supposititium esse, suam ipsorum allucinationem patefaciunt: in Henriciano enim, quia Ottonum etiam nomina proferre libuit, Ludovicum quoque nominari oportuit, non quia de Exarchatu quidquam ad illius liberalitatem pertineat, sed quia donationes avitam et paternam confirmavit, quas postea Ottones et Henricus similiter roborarunt. Hujusmodi autem censorum solertiam satis mirari non possum. Si enim usquam Ludovici nomen desiderandum erat, in Urbis [Col. 0593C] Romanique ducatus concessione, quae neque a Pippino, neque a Carolo facta esse ullo in loco reperitur, probabilius desideratum esset, non vero in donationibus tam ex convento, quam sponte factis, quarum auctores chartae et monumenta apostolici archivi exhibebant. Audacia quidem ingens fuisset autographi verba illa: »sicut a praedecessoribus vestris usque nunc in vestra potestate ac ditione tenuistis et disposuistis:« prorsus abjicere, eorumque loco ponere: »Quae piae recordationis Ludovicus praedecessor noster exc. imp. jamdudum per donationis paginam contulit.« At non minor audacia est Ludovicianum diploma commentitium declarare, quia Otto illius mentionem non facit, dum Pippini et Caroli donationem recenset. Equidem pro certo habeo, neque Henricum prolaturum fuisse illius nomen, nisi necessario apponendum fuisset, ut pari afficerentur honore Germani principes Henrici praedecessores: non enim Ludovici quam Ottonum minus intererat jurium sanctae sedis vindicem in solemni diplomate appellari, in quo [Col. 0593D] aut silentio praeteriri Ottones, aut Ludovicum, qui in Pippiniana et Carolina donatione confirmanda utrumque praecesserat, iisdem praemitti oportuit. Notanda etiam est vox illa restituerunt Ludoviciani diplomatis, mutata in contulerunt, quia scilicet causae, cur antiquitus erat adhibita, ignorabantur Ottonum aevo. Attamen Liber Pontificalis in Vita Stephani II de donatione, quam rex Langobardorum eludere ausus fuerat, 142 reddendi ac restituendi vocibus saepe saepius utitur. Et licet Pippinum (sect. 251) legato imperiali protestatum fuisse dicat »quod nulla eum thesauri copia suadere valeret, ut quod semel beato Petro obtulit, auferret:« paulo post subjungit: »restituit ipsas civitates praelatas, addens et castrum, quod cognominatur Comiaclum:« Usque adeo verum est, monumenta vetera grammaticis censoribus non indigere.

X. De pluribus Caroli unius donationibus Ottonianum diploma a Ludoviciano nonnihil discrepat, ita [Col. 0594A] tamen, ut perspicue monstret, una cum Ludovici diplomate, monumenta archivi esse adhibita. Si easdem recensendi ordinem spectes, exemplum Ludoviciani agnoscis; si nonnullas detractiones atque additiones iis intermistas consideres, non aliunde profectas esse quam ex archivo intelligis. Et vero Sabinensis territorii pura puta donatio recensetur. Controversia autem finium, quae possessionem diu distulerat, tandemque sublata erat a regiis missis Itherio et Maginario abbatibus, siletur. Eam siquidem Ludovici aevo, tum quia recens memoria erat, tum quia ob constitutos certos fines necessaria visa fuit, religioni habitum esset non exprimere. Tempore autem Ottonis, diuturna possessionis nunquam interruptae praescriptio, secus faciendum persuadebat. In Tusciae Langobardorum civitatibus enumerandis tanta inter duo diplomata convenientia est, ut unum fere atque idem esse utrumque videatur. Sed post Rosellas trium insularum donatio penitus reticetur ab Ottone, ita ut [Col. 0594B] viris doctissimis, mihique aliquandiu interpolatio Ludoviciani apographi suboleverit. Quid vero? Ex Leonis III epistolis e situ erutis a Conringio Corsicae donatio certa suppetit, et ipso hoc in diplomate continuo sequitur donatio alia per designatos fines, quae a Lunis cum insula Corsica orditur, et infra confirmatur donatio Siciliae cum ea conditione, si Deus nostris manibus tradiderit, quia videlicet sub jugo Saracenorum anno jam centesimo tricesimo quinto infeliciter gemebat. Corsica etiam et Sardinia fortuna eadem utebantur; hoc tamen hisce cum illa discrimen maximum intercedebat, quod amplissimi reditus in egenos et Ecclesiarum decorem erogandi nulla unquam oblivio delesset patrimonium Siculum; Sardiniae autem et Corsicae vectigalia admodum angusta nullo fere loco habebantur a sancta sede, ita ut, nisi donatio illa per designatos fines in archivo reperta esset, ne Corsicae quidem nomen ab Ottone prolatum iri credendum sit. Hac tantum in re inter illas convenit, quod Germaniae Augusti nullam unquam [Col. 0594C] sollicitudinem de iis habuerunt, nisi cum aliena ope ad sanctam sedem postliminio redierunt. Tunc 143 enim illos, Siciliae praesertim et Sardiniae, inhiasse historia nos docet.

XI. Caeterum ne a Sardinia digrediar, quae in privilegio Ottonis desideratur, iis quidem non adhaereo, qui praecipitem fidem adhibent actis Silvestri in Librum Pontificalem relatis, in quibus Sardinia donata fuisse dicitur ecclesiae sanctorum Marcellini et Petri. Nam septimo saeculo ineunte sanctus Gregorius Magnus (lib. XI, ep. 59) Vitali defensori jura sanctae sedis illic administranti: »Quoniam vero, inquit, possessores nos Sardiniae petiverunt, ut quia diversis oneribus affliguntur, Constantinopolim debeas pro eorum remedio proficisci, licentiam tibi eundi concedimus.« Romani quidem defensores Sabinus et Vitalis, necnon Petrus notarius a nunciis, legatisve apostolicis parum discrepare videntur (lib. II, ind. XI, ep. 36; l. IV, 9; l. VII, 66; l, IX, 10; l. XI, 53, 59). Nam [Col. 0594D] monasteria, ecclesiae vacantes, episcopi, et presbyteri totius insulae iis committuntur. At de temporali dominatione sanctae sedis ante iconomachos mussitare, mentiri est. Secus reperitur Caroli Magni aevo, praecipue post renovationem imperii. Cum enim Saraceni Hispaniae fere quotannis in Sardiniam et Corsicam excurrerent, magnamque iis insulis molestiam inferrent, anno 806 et sequentibus Pippinus Caroli filius rex Italiae Burghardum comitem stabuli misit in Corsicam cum classe, illam tuiturus, ut arbitror, sanctae sedi, cui per eadem tempora donatam fuisse vidimus (pag. 60). Annales Fuldenses id testantur, quibuscum concinunt Eginhardo tributi, Bertiniani, aliique, quorum verba ipsa refert Aimoinus (lib. IV, c. 94), quae cum sint alicujus momenti, audienda sunt: »Qui juxta consuetudinem suam de Hispania egressi, primo ad Sardiniam appulsi sunt, ibique cum Sardis praelio commisso, et multis suorum amissis, nam tria millia ibi cecidisse perhibentur, in [Col. 0595A] Corsicam recto cursu pervenerunt. Ibi iterum in quodam portu ejusdem insulae cum classe, cui Burchardus praeerat, praelio decertaverunt, victique ac fugati sunt, amissis 13 navibus, et plurimis suorum interfectis.« Annales Fuldenses aliique hanc pugnam ad annum referunt 807, quare cum Leonis III litterae spectent ad sequentem annum, praeivisse etiam posset donationem; idcirco num Pippinus paterna jura, an sanctae sedis defenderit, discerni non potest. Quod tuto affirmandum est, Graeci tunc temporis aegre admodum tuentes Siciliam, quam tandem anno 827 amiserunt, jure omne exciderant in duabus illis insulis. Nec liquet, num Sardinia perinde ac Corsica in Caroli potestatem venerit, nam de Corsica tantum annales loquuntur.

144 XII. Hauddum vero e situ erutum esse monumentum vetus, quo averteretur dubitatio omnis, non facit ut diploma Ludovicianum temere arguatur falsi. Nam saeculo XI jura sanctae sedis non modo in [Col. 0595B] Sicilia, de qua est dictum satis, sed in duabus etiam aliis insulis postliminio redierunt. Exstant apud Labbeum (Conc. tom. X) Gregorii VII epistolae hujus rei testes. Corsos videlicet (lib. V, ep, 4) anno 1076 valde commendat, quod ad apostolicae sedis ditionem reverti cupiant, ut ei significaverant; auxilium pollicetur, »habemus, inquiens, per misericordiam Dei in Tuscia multas comitum et nobilium virorum copias ad vestrum adjutorium, si necesse fuerit, defensionemque paratas;« ad eos se mittere ait legatum Pisanum episcopum, cui fidelitatem praestent, »praemissa tamen sancti Petri, et nostra, nostrorumque successorum;« ac denique ad fidei constantiam hortatur. Cum Sardis negotium pontifex ipse inchoat (lib. I, ep. 29); dans enim litteras »Mariano Turrensi, Orzocco Arborensi, item Orzocco Calaritano, et Constantino Callaurensi judicibus Sardiniae,« dum adhuc Capuae esset an. 1073 ad pristinam obedientiam eos hortatur, ac propediem se ad eos missurum promittit legatum suum, multa interim demandans [Col. 0595C] Constantino Turrensi archiepiscopo, quem consecraverat Capuae. Quid litterae istae profuerint, colligitur ex aliis sequenti anno datis (Ib., ep. 41) ad Orzoccum judicem Calaritanum, qui pontifici scripserat se venturum Romam. Ex iisdem vero litteris liquet, quid Constantino archiep. in mandatis dederit, quidve pontifex de sanctae sedis jure deliberaverit: »Admonemus, inquit, prudentiam tuam, ut de causa, quam per archiep. Constantinum Turrensem hoc in anno a nobis Capuae consecratum tibi mandavimus, cum caeteris Sardiniae judicibus loquaris; et firmiter inter vos communicato consilio, quidquid vobis inde cordi, et animo sit, celeri nobis responsione notificate, scientes, quoniam nisi in hoc anno certa nobis super hac re ratione respondeatis, nec amplius vestra responsa quaeremus, nec tamen ulterius jus et honorem sancti Petri irrequisitum relinquemus.«

XIII. Persuasissimum esse vides sancto pontifici, [Col. 0595D] Sardiniam juris esse sancti Petri; ex aliis autem ejusdem litteris (lib. VIII, ep. 10) ad eumdem judicem datis anno 1080 perinde intra et extra Italiam pro certo haberi mox intelliges. Populonii episcopum legatum suum magno cum honore susceptum in Sardinia, adeoque sibi et sancto Petro debitam devotionem esse praestitam gratias Deo agit; deinde inter caetera ad coeptum negotium pertinentia haec subdit: »Praeterea nolumus, scientiam tuam 145 latere, nobis terram vestram a multis gentibus esse petitam, maxima servitia, si eam permitteremus invadi, fuisse promissa, ita ut medietatem totius terrae nostro usui vellent relinquere, partemque alteram ad fidelitatem nostram sibi habere. Cumque hoc non solum a Northmannis, et a Tuscis, ac Longobardis, sed etiam a quibusdam Ultramontanis crebro ex nobis esset postulatum, nemini in ea re unquam assensum dare decrevimus, donec ad vos legatum nostrum mittentes, animum vestrum deprehenderemus. [Col. 0596A] Igitur quia devotionem beato Petro te habere in legato suo monstrasti, si eam, sicut oportet, servare volueris, non solum per nos nulli terram vestram vi ingrediendi licentia dabitur; sed etiam si quis attentaverit, et saeculariter, et spiritualiter prohibebitur a nobis ac repulsabitur. Auxilium denique beati Petri, si in ipsius fidelitate perseveraveritis, procul dubio quod non deerit vobis et hic et in futurum, promittimus.« Si cui lubet in sectariorum gratiam mendacii arguere sanctum pontificem, quia opinionibus suis suisque conjecturis parum favet, bene illi sit. Equidem video, cum quatuor hisce judicibus, qui, totidem quasi reges, in Sardinia dominabantur, sanctum pontificem agere eadem fere ratione, qua cum Corsis ultro se beato Petro more majorum subjicientibus, ante annos quatuor gesserat. Quamobrem haud ita multo post apostolicae sedi obsequium priscum ab utraque insula esse praestitum, antequam Pisani et Genuenses post saeculi [Col. 0596B] sequentis dimidium de illarum possessione acerrime decertarent, crediderim.

XIV. Sub initia ejusdem saeculi supremum sanctae sedis dominium utrobique esse cognitum, testis est omni exceptione major liber censualis codicis Albiniani, cujus auctoritate usus sum in praefatione (n. 49). Ibi enim tres judices Sardiniae, excepto Gallurensi, suum tributum quotannis solvere apostolicae sedi perspiciuntur: »Judex Calaritanus II lib. argenti pro censu, judex Arborensis II lib. et judex Turritanus II lib.« praeter archiepiscoporum, episcoporum, et ecclesiarum totius insulae tributa. Ad Corsicam quod attinet, Innocentius II qui pontificatum iniit anno 1130, concessisse dicitur eam insulam »Janue sub annuo censu unius libre auri.« De utraque insula in libro censuum edito a Muratorio (Antiq. Ital. tom. V, col. 851) sermo fit admodum diversus; nam et consulibus Januensibus census Corsicae praescribitur; et Gallurensis Sardiniae judicis census enuntiatur, Calaritani judicis omisso; at [Col. 0596C] cum in eo codice publici juris facto pro libro censuum Cencii, Honorii IV fiat mentio, qui anno 1285 ad Petri cathedram ascendit, 146 nemo non videt, quanti faciendus sit pro saeculi undecimi ac sequentis juribus sanctae sedi asserendis. Ne in genuino quidem Cencii, si alicubi latet, quicunque eum possidet, Albiniani veterem sinceritatem reperiet. Nam Coelestini III pontificis aevo, cum Cencius ei conscribendo dabat operam, non parva in provinciis discrepantia erat, ut patet ex Notitia ecclesiastica ejus temporis apud Schelestratium (Ant. Eccl. tom. II, p. 754). Id tamen commodi ex posteriori eo libro censuum suppetit, quod usque ad Bonifacii aetatem, et ad migrationem sanctae sedis in provinciam juris apostolici sub finem saeculi XI in utraque insula instaurati continuationem, utcunque a Pisanis et Genuensibus disturbatam, quos nonnulli ex Germaniae imperatoribus sunt imitati, perspicimus: quare investituras utriusque insulae fieri coeptas ab eodem Bonifacio VIII [Col. 0596D] Aragoniae regibus, non juris, sed census novam indolem induxisse compertum erit. Si cui monumenta hujusmodi propriis oculis usurpare lubet, Raynaldum adire potest (1295, n. 24; 1297, n. 2; 1303, n. 29; 1304, n. 16; 1305, n. 8; 1306, n. 10). Satis enim mihi esse videntur quae sunt allata, ad illustrationem Ottoniani diplomatis, in quo nulla fit mentio Sardiniae.

XV. In calce donationis ejus per designatos fines, cui diploma Ottonis Corsicae nomen acceptum refert, Spoletanus et Beneventanus ducatus donati dicuntur sanctae sedi; sed verba illa ex Libro Pontificali haud dubie desumpta, interpretationis egent. Nam Spoletanum una cum Tusciae ducatu apostolicae sedi oblatum fuisse et Codex Carolinus (ep. 56, al. 58), et diploma Ludovicianum testantur, sed »salva semper super eosdem ducatus nostra in omnibus dominatione, et illorum ad nostram partem subjectione.« Quamobrem tam Tusciae intra designatos fines comprehensae, [Col. 0597A] quam Spoleti ducatus seorsim nominati donatio certa est, ad censum, seu pensionem sanctae sedi solvendam quod attinet; suprema autem utriusque dominatio ad regem Italiae ab ipsa origine ante renovatum imperium pertinuit. Secus est de ducatu Beneventano, quamvis enim modica ejus pars, videlicet Capua cum quinque aliis civitatibus, donata fuerit a rege Carolo anno 787, illius tamen modicae partis Adrianus jus supremum obtinuit, ut dictum fuit (Cod. Car. tom. I, p. 473, 484, 487). Quod si in Librum Pontificalem Spoletanus sine ulla declaratione et Beneventani pars modica, generali nomine ducatus, relata fuit bibliothecarii ejus temporis incuria, non falsi arguenda est rei summa, quod nimis fidenter faciunt saepe laudati duum viri, sed historia secerni debet, ut veritas eliciatur. Perinde est de Ottoniano diplomate: nam desidia eorum temporum donatio ista libri 147 Pontificalis alia visa est ab allata in Ludoviciano diplomate; quare utraque minus solerter est inserta, ita ut primum absolute donati [Col. 0597B] inveniantur ducatus Spoletanus et Beneventanus, deinde hujus civitates tantum sex, et illius pensio duntaxat seu tributum reperiatur. Quae pugnant inter se, adeoque quod Scriniarii temporum Joannis XII parum solertes addiderunt Ludoviciano diplomati, rejiciendum est, aut nullo loco habendum. Ecclesia seu monasterium sanctae Christinae prope Olonnam palatium regium in Insubria, fundatum a Langobardis, ut putat Mabillon. (An. lib. XXIX, n. 37; lib. XXXIX, n. 65), valdeque commendatum a Glabro, duobus hisce ducatibus non alia de causa adjunctum videtur, nisi quia positum extra designatos fines. Ad monasterii hujus abbatem Gisulphum exstant litterae Joannis VIII (ep. 239), quibus eidem alterius monasterii cura apostolica auctoritate committitur. In Libro autem Pontificali ejus nomen desideratur.

XVI. Quae sequitur confirmatio juris in sex Campaniae civitates, instar Ludoviciani diplomatis, praedictam [Col. 0597C] Beneventani ducatus donationem explicatiorem reddit simulque ostendit, scriniariorum desidia unam eamdemque rem duplici modo narratam. Quae duae civitates adduntur in fine, videlicet Caieta et Fundi, magis magisque comprobant, Campaniam Romanam ducatus, seu territorii Romani nomine acceptam esse, cum caeteroqui latior, ac bipertito divisa sequentibus etiam saeculis esset celebris, Campaniae scilicet, et Maritimae appellatione (Chron. Fossae novae 1160, 1165, 1186, 1194, 1196). Et in antiquis Notitiis ap. Schelestr. (Ant. Eccl. tom. II, p. 760), et ap. Baron. (1057, n. 19 seqq.) decem episcopales sedes illi ascribantur. Imo in Provinciali cod. Albiniani, Ravellensis etiam ex provincia Salernitana extremus Campaniae episcoporum recensetur: »In Campania Tiburtinus. Anagninus. Signinus. Terracinensis. Fundanus. Gaietanus. Ferentinas. Verulanus. Alatrinus. Soranus. Rivellensis.« Fundano, Gaietano, et Tarracinensi quacunque in notitia occurrentibus. De Tarracina et Caieta dixi alibi (tom. [Col. 0597D] I, p. 495) utramque civitatem armis pontificiis expugnatam, variis licet possessam partibus, juris esse sanctae sedis; Fundosque inter utrumque oppidum, ab Ottone inter Campaniae civitates numerari hic videmus, Tarracina praetermissa, quae haud dubie cum caeteris ducatus romani civitatibus comprehendi credita fuit. Num Joanne VIII pontifice, ut putat chorographus Italiae medii aevi, an antea, constitui debeat harum civitatum dominationis initium, nostra nihil refert inquirere. Id enim certum, ratumque est, 148 a Ludovico in neutra ex duabus Campaniis recenseri: Ottonis autem aevo dominationem pontificiam, quocunque nomine aut Terrae, aut Territorii, aut Campaniae appelletur, ad Lirim usque, vulgo Garilianum, pervenisse. Qua de re in sequentibus uberius dicendum erit. Duo siquidem majoris momenti, quae sanctae sedi confirmantur in diplomate, Neapolis videlicet et Sicilia, exigunt, ut nonnihil [Col. 0598A] adjiciam iis, quae in praecedenti dissertatione dixi de sanctae ejusdem sedis antiquo jure in Siciliae insulam, ob diuturnam patrimonii Calabri Siculique invasionem.

XVII. Patrimonia omnia Romanae Ecclesiae pontifices sedulo vehementerque repetiisse ab invasoribus Graecis, ut pote ecclesiarum decori et pauperum inopiae addicta, passim vidimus in primo hujus operis volumine. Sollicitiores autem invenimus nunquam eosdem pontifices, quam de duobus praedictis ac de Neapolitano. Eo usque venit Adrianus, ut Tarracinam vi expugnatam pignoris loco retinuerit, ut patrimonium istud recuperaret (Cod. Car. ep. 65, al. 64). Ex hoc loco diplomatis discimus, de Neapolitano ipso ducatu asserendo pontificibus agi, quod iisdem verbis ab Henrico fieri compertum erit. Fallaces vero fuerunt spes pontificum, vana utriusque Augusti pollicitatio. Nondum enim divinitus constitutum erat, ut patrimonia illa ad apostolicam sedem reverterentur, nec Germaniae imperatoribus tantae rei [Col. 0598B] gloria destinata erat. Romani ipsi pontifices potenti Northmannorum ope jus suum omne vindicarent sanctae sedi necesse erat. Factumque id, vacante imperio, maximoque Pontificiae utriusque potestatis contemptore Henrico IV impubere. A majori coeptum: Calabritanum videlicet, Siculumque ab annis 333 invasa, Northmannis principibus apostolica auctoritate concedendo anno 1059. Deinde octoginta annorum intercapedine ducatum quoque Neapolitanum iis permittendo, censu annuo constituto, qui priscos patrimoniorum reditus aequipararet. Divino autem consilio factum est, ut, quemadmodum nulla imperatorum ope Calabria et Sicilia ad jus pristinum Romanae Ecclesiae pervenerunt, ita Neapolitanus ducatus Conrado Friderici ducis Sueviae fratre Germaniae rege, imperiali diademati nequicquam inhiante, anno 1139 Calabriam et Siciliam sit imitatus. Quin etiam cum Robertus Wiscardus Apuliae dux, nondum integra insula e Saracenorum manibus erepta, juramentum [Col. 0598C] fidelitatis fecerit Nicolao II, censumque promiserit supradicto anno 1059 quod postea renovavit Gregorio VII Nicolai successori, qui eidem investituram confirmavit. Rogerius Northmannorum primus ab 149 Innocentio II anno 1139. Regis titulum, et Siciliae regni (ita enim deinceps insula appellatur), necnon ducatus Apuliae et Calabriae ac principatus Capuae investituram accepit. Quare tum institutio regni utriusque Siciliae, ut procedente tempore appellata est insula, et terra omnis citra pharum, usque ad ecclesiasticae ditionis terminos; tum generalis investitura, censusque omnis, nullo imperatoris interventu, conatu ejus nullo, suam habuerunt originem. Credo equidem, ita divinitus constitutum esse, quia neque Henricus IV neque e suorum stirpe aliquis, Ludovici, Ottonis, et Henrici pietatem, aut in apostolicam sedem obsequium imitati essent, quod satis superque comprobant illorum acta.

XVIII. Omnia perspicue constant ex sacramentis praedicti Roberti duobus pontificibus praestitis, quae [Col. 0598D] exstant apud Baron. (1059, n. 70 seq. 1080, 36), suntque a me diligenter collata cum cod. Albiniano, a quo nihil discrepant, tametsi post fidelitatem Romanae Ecclesiae praestitam, codex pauca haec adjungat: »Et nulli jurabo fidelitatem, nisi salva fidelitate sanctae Romanae Ecclesiae.« Primum horum sic se habet »Ego Robertus Dei gratia et sancti Petri dux Apuliae et Calabriae, et utroque subveniente futurus Siciliae, ad confirmationem traditionis, et ad recognitionem fidelitatis de omni terra, quam ego proprie sub dominio meo teneo, et quam adhuc nulli Ultramontanorum unquam concessi, ut teneat; promitto, me annualiter pro unoquoque jugo boum pensionem scilicet duodecim denarios papiensis monetae persoluturum beato Petro, et tibi domino meo Nicolao pape, et omnibus successoribus tuis, aut tuis, aut tuorum successorum nuntiis. Hujus autem pensionarie redditionis erit semper terminus, finito vero [Col. 0599A] anno sanctae resurrectionis die Dominico. Sub hac conditione hujus persolvende pensionis obligo me, et omnes meos sive heredes, sive successores tibi domino meo Nicolao pape et successoribus tuis. Sic me Deus adjuvet et haec sancta Evangelia.« Sequitur sacramentum fidelitatis aliquanto prolixius cum indicata additiuncula, quod videsis apud Baronium. Lapsu viginti annorum plura evenerunt, quae non modicas inter sanctam sedem et Robertum simultates peperere; Richardo interim Capuae principe suum sacramentum fidelitatis exhibente pontifici Gregorio VII, dum Capuae erat anno 1073, quod apud eumdem Baronium exstat (eod. a. n. 63). Robertus autem sua dominatione longe aucta, praesertim in Sicilia, in gratiam rediit cum Gregorio, cui sacramentum praestitit aliquanto aliud ab eo, quod Nicolao II praestiterat. Discrepantia notatu digna est. »Ego Robertus Dei gratia et 150 sancti Petri, Apuliae, et Calabriae, et Siciliae dux.« Et post promissam defensionem [Col. 0599B] regalium sancti Petri, prosequitur: »Excepta parte Firmanae Marchiae, et Salerno, atque Amalphia, unde adhuc facta non est diffinitio, et adjuvabo te, ut honorifice et secure teneas papatum Romanum. Terram sancti Petri, quam nunc tenes, vel habiturus es, postquam scivero tuae esse potestatis, nec invadere, nec acquirere quaeram.«

XIX. Appositae istae conditiones lucem accipiunt ab ipsa pontificis investitura, quae continuo sequitur in regesto Greg. VII in cod. Albiniano, et apud Baronium: »Ego Gregorius papa investio te, Roberte dux, de terra quam tibi concesserunt antecessores mei sa. me. Nicolaus et Alexander. De illa vero terra, quam injuste tenes, sicut est Salernus, et Amalphia, et pars Marchie Firmane, nunc te patienter sustineo in Dei et tua confidentia, ut tu postea exinde ad honorem Dei et sancti Petri ita te habeas, sicut et te agere, et me suscipere decet, sine periculo anime tue et mee.« Ita Gregorius aperte invasiones declarat tam quae in ditione pontificia factae erant, [Col. 0599C] quam quae in Campania, ut pote pertinentes ad Capuanum principem, a quo idem Gregorius fidelitatis sacramentum acceperat. Pacta enim conventa a pontificibus cum Roberto erant de Apulia, Calabria et Sicilia, dummodo hinc Saracenos ejiceret. De Capuae autem principatu convenerat cum Richardo, quem Neapolitanos duces pari modo expellere oportebat. Chronicon Cavense genuinum, variis licet lacunis scatens, editum a cl. Pratillo (Hist. Princ. Langob. tom. IV, pag. 386 seqq.) de utraque re non obscure agit. »An. 1059. A Nicolao apostolico . . . . . Wischardo occupata in tota Calabria, et Apulea, et etiam in Sicilia, quatenus a Saracenis liberaret . . . . . Riccardo honorem principatus Capue, si expulsaret Landulfum. Propterea Noritmani consociati sunt cum apostolico, et hostes Ecclesie supmiserunt.« Et ad annum 1072 loquens de Roberti progressibus in Sicilia: »Viscardus, ait, post captam Panurmi urbem, dedit Rogerio comiti totam Siciliam, tantummodo [Col. 0599D] reservans sibi prefatam civitatem cum castro suo, et Messanem.« Quidquid alteruter, extra concessas sibi terras, acquisivisset, invasio erat. Nec alio nomine Gregorius Roberti acquisitiones appellat. In eodem chronico adducuntur causae invasionis Campaniae, anno 1075. »Vischardus sub pretextu, quod Gesulfus cognatus suus fecisset illum anathematizare a papa Gregorium, opsedit Salernum post Kl. Aprilis, et post septem menses summisit eam . . . . . Vischardus post 151 captam Salernum, apprendit etiam Malfiam.« Synchroni hujus scriptoris auctoritati si adjicias juramenta fidelitatis nuper allata, pontificiae dominationis in utraque Sicilia certam epochem tenes, simulque intelligis, trium Augustorum diplomata nil aliud esse, quam praeclara monumenta antiqui juris, quod ipsi pontifices aliena ope sibimet suisque successoribus vindicarunt.

XX. De civitate tantum Neapolitana cum omnibus ad eam pertinentibus, de qua Ottonis et Henrici diplomata [Col. 0600A] obscure admodum loquuntur, addendum esse aliquid videtur, ut Siciliae citra pharum pars nulla novae probationis indigeat, cum de utriusque Siciliae regno subsecutis temporibus sermo erit (Diss. 7, § 2, n. 17). Capuanum principatum jam diximus Richardo esse traditum a Gregorio, ita tamen ut Neapolitanum ducatum acquireret. Id ante annum 1139, sextum et sexagesimum post ejusmodi investituram, non accidit. Namque eo anno cum Innocentius II contra Rogerium duxisset exercitum, captusque esset per insidias ac ductus in regia castra prope Beneventum, »se destitutum virtute et armis, et desolatum aspiciens, ait Falco ad eumdem annum, precibus regis, et petitionibus assensit, et capitularibus et privilegiis ab utraque parte firmatis, rex ipse, et dux filius ejus, et principes 17 die stante mensis Julii ante ipsius apostolici praesentiam veniunt, et pedibus ejus advoluti misericordiam petunt, et ad pontificis imperium usquequaque flectuntur. Continuo per evangelia firmaverunt [Col. 0600B] beato Petro et Innocentio papae, ejusque successoribus canonice intrantibus fidelitatem deferre, caeteraque quae conscripta sunt. Regi vero Rogerio statim Siciliae regnum per vexillum donavit, ejus duci filio ducatum Apuliae, principi alteri filio ejus principatum capuanum largitus est.« Diploma pontificium, quod suo loco afferetur, uni Rogerio omnia concedit. Paulo infra idem Falco narrare pergit, quemadmodum »in his diebus cives Neapolitani venerunt Beneventum, et civitatem Neapolim ad fidelitatem domini regis tradentes, ducem filium ejus duxerunt, et ejus fidelitati colla submittunt.« Hunc habuerunt finem Neapolitani duces, ut animadvertit Pratillus ad Chron. Neap. (tom. III, p. 80), qui simul initium fuit Northmannorum dominationis fiduciario jure, ac praescriptio illa tot saeculorum, quae annalistam Italum fateri compulit, de jure Romanorum pontificum dubitari amplius non posse. Infra in seq. Diss. (n. 13 seqq.) de hac re iterum.

[Col. 0600C] 152 XXI. Non secus sensisset, ut arbitror, de antiquo jure si penitus illud expendisset. At breviter videamus quae restant de Ottoniano diplomate. Septem civitates elargitur pro animae nostrae remedio nostrique filii et nostrorum parentum de proprio nostro regno. Spoletanum quippe ducatum ad supremum jus imperatorum pertinere, apostolicae licet sedis esset dominium utile ab aevo Caroli Magni regis, eruditorum fallit omnino neminem. Quare autem paulo infra ex Ludoviciano referantur ad verbum quaecunque spontanea donatione Carolus de censu et pensione illius ducatus constituit, suprema dominatione sibi reservata tam in eo, quam in Tusciae ducatu, difficile assequimur, nisi donationem istam Ottonis liberalitate factam ab ejus cancellario insertam putemus diplomati, quod scriniarii de more digesserant, illius prorsus inscii. Certe septem illas civitates Otto ita se donare profitetur pro animae remedio, quod iterum urget, ut Romani pontifices perpetuo illas detineant, in suo jure, principatu atque ditione. Id vero aperte [Col. 0600D] pugnat cum subjecta illa conditione: salva super eosdem ducatus nostra in omnibus dominatione. Idcirco non minus inertiae deprehendimus ferreo illo saeculo in scriniariis sanctae sedis, quam in Ottonis cancellaria. Hujusmodi autem repugnantia cum aliis, quae supra vidimus, magis magisque comprobant sinceritatem diplomatis, cujus nisi exstaret autographum, factio ipsa indolem comprobaret. Et vero scriniarii ex libro pontificali transferunt Spoletani ducatus donationem integram, quae certa est, tametsi conditione vacet supremi dominatus apud largitorem Carolum remanentis; deinde in Ludoviciano diplomate ipsissimam illam donationem aliis expressam verbis, cum praedicta conditione offendentes, aliam putant a priori illa libri Pontificalis; quare eam quoque recensent ab Ottone confirmandam; denique cancellarius Ottonis spontaneam domini sui donationem inserit, duabus aliis intactis, quanquam prior illa ex libro pontificali desumpta abjicienda esset, altera [Col. 0601A] vero quam diploma Ludovicianum praesefert distinguenda, ne civitates donatae pristinum onus subirent cum reliquis, aut donatio uno eodemque in diplomate illusoria videretur. Verum si ita factum fuisset, ingenium saeculi illius esset minus evidens.

XXII. Quod si ex praedictis de diplomatis Ottoniani sinceritate constat, ex sequentibus Ludovicianum respuentes falsi ac temeritatis arguuntur. Ac de disciplina quidem consecrationis pontificiae dixi in praecedenti dissertatione. Ab iis verbis, Praeterea alia minora, nil aliud occurrit quam Lotharii constitutionis anni 824 Eugenio II assensum 153 praebente, paulo aliis quandoque verbis ordineque aliquantulum alio, fidelis exscriptio. Ponitur enim loco primo caput 3, deinde caput 1, atque ex utroque compingitur constitutio, quae apud Anselmum Lucensem (lib. VI, c. 35) audit constitutio imperatorum primi Othonis, et primi Henrici; at revera est Lotharii, ut patet ex capite ejus 4 integre allato post duo praedicta, quod in constitutione [Col. 0601B] iis Augustis tributa, licet scriniariorum compositio esset, desideratur. Utramque per otium consule apud Holstenium (Coll. Rom. par. II, p. 208 et 214). Tuum inde judicium esto, num Ludovici diploma nil horum continens, quia nondum constituta fuerant, recte commentitium, juxta praecipitem sectariorum sententiam, nuncupetur. Mihi enim sedulo consideranti Ottonianum diploma, quod Pagio est certissimum antiquitatis monumentum, et Ludovicianum, quod commentitium eidem videtur, hoc sinceritatis plenum apparet, quia historiam ac disciplinam sui temporis continet; ac donationes, quae tunc in archivo erant, diligenter nullaque cum repugnantia enuntiat. Ottoniani vero sinceritatem indigesta rudisque compositio, donationum confusio ac repetitio, necnon disciplina creationis pontificiae a Ludoviciano aevo admodum varia, mihi videntur praeseferre. Videntur autem? imo illud pro certo affirmare non dubito, quod Ludoviciano, unde Otto, scriniariorum sanctae sedis opera, et officio, in suum transtulit [Col. 0601C] quaecunque inter se nihil pugnant, ac diligentiam scriniariorum veterum demonstrant, falsitatis notam inurere audacia, Ottonianum vero in dubium vertere, mentiri est.

XXIII. Unum mihi adnotandum exciderat, quod praedicta omnia ad disciplinam electionis confirmationisque Rom. pontificis parum solerter creduntur incipere ab iis verbis secundum quod, etc., etenim a conditione illa salva in omnibus potestate nostra, etc., incipiunt, alias sententia caret principio. At ita faciendum fuit a scriptoribus sanctae sedi infensis, ut pontificibus quod suum erat, eriperent, tribuerentque principibus quod suum non erat, ne falsae eorum opiniones de pontificia dominatione corruerent, ac videretur jus imperatorium, potestas quae privilegio sanctae sedis innititur. Nil facilius, quam ista pervertere in exscribendis diplomatibus, de quibus loquitur Joannes Heumannus (Comment. de re Dipl. cap. 1, § 18, p. 11) ex Mabillonii observatis (l. I, c. 11, n. [Col. 0601D] 15, de re Dipl.), quod et Godefridus abbas (Chron. Gotw. tom. I, l. I, § 6) et quicunque post tantum virum scripsere, confirmant: »Antiqua diplomata uno quasi nexu, nullis distinctionis signis interpositis cohaerent. Qui tabulas transcripserunt, varias notas ascripserunt, quarum 154 arbitrium rectius forte lectori relictum fuisset. Carolus Magnus equidem Alcuini, et Caroli Warnefridi ope codices interpunctionibus illustrandos curavit; eas tamen chartae aliquanto serius receperunt.« Quod dictum velim pro iis qui Ottonianum autographum non viderunt. Fortasse enim persuasum iisdem erit, omnia distinctionis signa inde etiam abesse, ac propterea praedicta verba ad superiora referri impune posse. At secus est in Ottoniani diplomatis autographo: suis quippe interpunctionis varietas sententiarum distinguitur. Tametsi scripturae continuatio nullum ex iis capitibus admittat, in quae ego, Baronii exemplum secutus, illud pro rerum varietate distribui. Locus [Col. 0602A] autem, de quo agitur, hunc in modum exprimitur: Firmiter valeant optineri. Salva in omnibus potestate nostra, et filii posterorumque nostrorum secundum quod in pacto et constitutione ac promissionis firmitate Eugenii pontificis successorumque illius continetur, idem ut omnis clerus, etc. Fateor equidem me non assequi mente, cur Codices omnes constanter legant idest, cum in autographo litteris valde perspicuis legatur idem quod haud dubie pro item est positum; d enim in t et vicissim frequentem mutationem inveniri apud veteres compertum est. Quamobrem tria referri debent ad potestatem principis, sive ad honorificentiam, aut honorem et reverentiam eidem debitam, ut Joannes IX et Nicolaus II (Concil. tom IX, p. 502 et 1104) eam appellant: Promissio, seu professio pontificis, instar Eugenii II; sacramentum cleri et populi de canonica et justa electione; et pontificia eadem professio coram missis imperialibus facienda Leonis IV exemplo. Promissionem vero istam eo respexisse arbitror, ut quemadmodum rex Romanorum [Col. 0602B] antequam imperator per coronationem fieret, sacramento fidelitatis se astringebat Romano pontifici, ita Rom. pontifex vicissim se imperatori obligaret, quod Eugenii II aevo foederis nomine exprimi consuevit. Certe Luitprandus, sive ejus continuator (De reb. Impp. et Reg. l. VI, c. 6) refert, Joannem XII hujusmodi sacramentum praestitisse Ottoni: »Jusjurandum vero ab eodem papa Joanne supra pretiosissimum corpus Petri, atque omnibus civitatis proceribus, se nunquam Berengario atque Adelberto auxiliaturum accepit.« Itaque quod in diplomate Ludovici sancitum fuisse vidimus, ut post pontificis consecrationem, »Legati ad nos, vel ad successores nostros reges Francorum dirigantur, qui inter nos, et illos amicitiam et charitatem ac pacem socient,« hinc colligitur, Eugenium II qui Paschali I successit, atque Eugenii successores in promissione, seu professione, consecrationis tempore societatem illam 155 amicitiae et charitatis, pacisque expressisse, quam legati [Col. 0602C] ad imperatorem deferrent. Quae res a Leonis IV successoribus fieri coepit coram imperialibus missis, quod liquet ex superioribus.

XXIV. Diplomatis pars extrema, seu confirmatio et signum imperatoris, atque optimatum, sive episcoporum et comitum subscriptiones sinceritati utriusque diplomatis suffragantur. Non enim aliunde consortium Ottonis filii petitum est, quam ex Ludoviciano, cui tres Ludovici filii subscripserunt. Quamvis autem Otto filius non subscribat, ut illi fecerant, quia scilicet puer in Germania remanserat, tamen una cum patre inducitur, sanctae sedis jura confirmans, quod minime factum fuisset, nisi a Ludovici filiis paternam confirmationem roborari perspectum esset. Inter subscribentes autem palatii Francorum officia, seu dignitates, bibliothecarius, mansionarius, hostiarius non reperiuntur, namque alia erant tempora, alii Germanorum mores. Praeterea illud proprie manus signaculo in Ottonis et [Col. 0602D] Henrici diplomatibus hisce occurrens, undenam profluxisse credendum est, nisi ex diplomate Ludovici, quod prae manibus scriniariorum fuit, haud dubie etiam Ottonis oculis subjectum? Profecto abbas Gotwicens. saepe laudatus (Chron. tom. I, l. II, c. 3, p. 177), quo scrutator alius Germaniae regum atque Augustorum diligentior non invenietur, Ottonis subscriptionibus variis in medium allatis, tres inde regulas certas educit: I. Ottonem manu propria, vel manus propriae signo constanter uti in diplomatibus. II. Annuli, et sigilli vocem promiscue usurpare. III. Insigniri, subsignari, roborari, corroborari, sigillari, affigi, firmari, muniri, confirmari, vocabula semper adhibere. Unam saltem ex tribus hisce regulis servasset Otto in hoc diplomate, ut morem suum imitatus esse videretur! At contra pro manus propriae signo, proprie manus signaculo; pro annulo, vel sigillo insigniri, etc. bullae nostrae impressione obsignari. Falsi igitur insimuletur diploma? [Col. 0603A] Imo vero singularitatis causae aliunde quaerendae sunt. Ludovicianum scilicet diploma propriae manus signaculo, et optimatum subscriptionibus roboratum Ottoni et Henrico exemplum praebuit, quod sequerentur. Ad sigillum vero quod attinet, cum Ludovicus diploma illud dederit in conventu Aquisgranensi, filiorumque, episcoporum, abbatum, comitum, et officiorum palatii diploma confirmantium nominibus propriae manus subscriptionem praeposuerit, nulla sigilli mentione habita, hac tantum in re Ottoni et Henrico integrum fuit suo modo agere. Quamobrem Otto Francorum consuetudinem imitari maluit, quam consuetum sibi morem. In Spicilegio Acherii (tom. V, p. 407 seqq.) 156 plura Ottonis exempla videre est non bulla utentis, sed sigillo, quae res chronologi Gotwicensis doctrinam confirmat. Glossarii autem illustratores observant, Ottonem Magnum omnium ultimum bullae appellatione usum esse, quod hujus diplomatis auctoritate comprobatur.

[Col. 0603B] XXV. Optandum sane erat, ut quemadmodum pretiosum istud antiquitatis monumentum ex ferreo illo saeculo per tot sanctae sedis vices ad nos usque seros posteros pervenit, bullam quoque, quae illi certissime annexa erat, praeseferret. Cum enim Godefridus (Chron. Gotw. l. II, c. 3) annotarit discrimen inter regia et imperialia Ottonis sigilla, ex bulla ista doctissimi viri observatis fides, ni fallor, adjecta esset. Praeterea quod Mabillonium legisse aiebam in Cod. Ottoboniano: »Non est sigillatum, licet ex tenore ipsius appareat quod debuit sigillari,« bulla eadem confirmatum fuisset. Caeterum Ottonianum [Col. 0604A] istud diploma tela serica aureum scriptum protegente, obvolutum, ac tubo ex tenui metani lamina inclusum diligentissime servatur in apostolico archivo Molis Adrianae, et est hujusmodi: Membrana oblonga colore purpureo introrsus infecta, modico cum ornatu in utroque margine, aureis litteris magnam partem nostris etiam diebus lucidissimis inscripta, a primo ad ultimum scriptionem, rara duntaxat interpunctione sermonem dirimente, continuat. Non litterae grandiores, ut moris est, in invocatione, non monogramma consuetum in fine, non denique cancellarii recognitio apparet. Sed omnia indicant Ludovicianum exemplar esse adhibitum in Ottonis et Henrici diplomatibus exarandis. Forma characteris nequidquam quaeritur in caeteris Ottonianis juxta specimen a Papebrochio exhibitum (Bolland. April. tom. II, p. 12) similitudo maxima habetur in diplomate Ottonis III quatuor et triginta post annos dato in eadem hac urbe Roma pro ecclesia sanctorum Bonifacii et Alexii, quod opportunius indicabo [Col. 0604B] (dissert. 6, n. 14). Ex litterulis nonnullae exciderunt, nonnullae in aliqua sui parte detrimenti aliquid passae sunt. Verum duodecimo etiam saeculo detritas fuisse aliquas testatur Albinus, qui Ottonem vocat Octonem; nam duae istae litterae c et t similes omnino sunt inferne, tenui tantum linea in superiori parte istam ab illa secernente. Num idem evenerit dicioni post Albiniana tempora, quae semper legitur in autographo, incertum. Albinus ditionem ubique posuit. Jam vero pretiosum hoc monumentum lectoris oculis ex Albiniano codice, et simul ex autographo subjiciam.





157 [a 1Kb] EXEMPLUM PRIVILEGII OTTONIS IMPERATORIS DE REGALIBUS BEATO PETRO CONCESSIS [b 2Kb] .
[Col. 0603]

[Col. 0603C] In nomine Domini Dei omnipotentis Patris, et Filii, et Spiritus sancti. Ego Octo [Otto] Dei gratia imperator Aug. una cum Octone [Ottone] glorioso rege filio nostro, divina ordinante providentia spondemus atque promittimus per hoc pactum confirmationis nostre tibi beato Petro, principi apostolorum et clavigero regni celorum, et per te vicario tuo donno Johanni summo pontifici, et universali XX [XII] pape sicut a predecessoribus vestris usque nunc in vestra potestate ac ditione tenuistis et disposuistis, civitatem Romanam cum ducatu suo et suburbanis suis, atque viculis omnibus [et] territoriis ejus montanis ac maritimis, litoribus ac portubus, seu cunctis civitatibus, castellis, oppidis ac viculis Tuscie partibus. Id est portum, centumcellas, cerem, Pledam, [Bledam] Marturianum, Sutriam, nepem, [Col. 0604C] Castellum Gallisem, Ortem, Pollimartium, Ameriam, Tudam, Perusiam cum tribus insulis suis, id est majorem [majore] et minore, pulvensin [Pulvensim] Narniam et Utriculum cum omnibus finibus et territoriis ad supra scriptas civitates pertinentibus [c 2Kb] .

158 Nec non exarchatum Ravennatem sub integritate cum urbibus, civitatibus, oppidis et castellis, que pie recordationis donnus Pippinus et donnus Carlus excellentissimi imperatores, predecessores videlicet nostri, beato Petro apostolo et predecessoribus vestris jam dudum per donationis paginam contulerunt: hoc est civitatem Ravennam, et Emiliam [Emeliam], Bobium, Cesenam, Forum populi, Forum Livii, Faventiam, Imolam [Immolam], Bononiam, Ferrariam, Comaclum [Comiiaclum] et Adrianis, atque Gabellum cum omnibus finibus, territoriis, atque [Col. 0605A] insulis terra marique ad supradictas civitates pertinentibus [a 1Kb] . Simul et Pentapolim, videlicet Ariminum, Pensaurum, Phanum, Senogalliam, Anconam, Ausimum, Humanam, Hesim, Forum Simpronii, Montem feltri, Urbinum, et territorium Balnense, Callis, Luciolis, et Eugubium cum omnibus finibus et territoriis ad easdem civitates pertinentibus. Eodem modo territorium Sabinense, sicut a donno Carolo imperatore antecessore nostro beato Petro apostolo per donationis scriptum concessum est sub integritate [b 1Kb] .

Item in partibus Tuscie Longobardorum Castellum Felicitatis, Urbem veterem, Balneum regis, Ferentum, Viterbum [Ferenti Viterbum], Orchem, Martham, Tuscanam, Suanam, Populonium, Roselles cum suburbanis atque viculis omnibus, et territoriis, ac maritimis oppidis ac viculis, seu finibus omnibus [c 2Kb] .

159 Itemque a Lunis cum insula Corsica, deinde [Col. 0605B] in Suriano, deinde in monte Bardonis, deinde in Berceto, exinde in Parma, deinde in Regia, exinde in Mantua, atque in monte Silicis, atque provincia Venetiarum, et Istria [d 2Kb] , necnon et cunctum ducatum Spolitanum [e 1Kb] , seu Beneventanum una cum ecclesia [Col. 0606A] sancte Christine posita prope Papiam juxta padum IIII miliario.

Item in partibus campanie Sora [Soram], Arces, Aquinum, Arpinum [Arbinum], Teanum, et Capuam [f 1Kb] , necnon et patrimonia ad potestatem et ditionem vestram pertinentia, sicut est patrimonium Beneventanum, et patrimonium Neapolitanum, atque patrimonia Calabrie superioris, et inferioris [g 1Kb] . De civitate autem Neapolitana cum castellis, et territoriis, ac finibus et insulis suis sibi pertinentibus, sicut ad easdem aspicere videntur, necnon patrimonium Sicilie, si Deus illud nostris tradiderit manibus [h 1Kb] . Simili modo civitatem Gaietam et Fundim cum omnibus earum pertinentiis [i 1Kb] .

160 Insuper offerimus tibi, beate Petre apostole, vicarioque tuo donno Joanni pape, et successoribus ejus pro nostre anime remedio, nostrique filii, et nostrorum parentum de proprio nostro regno civitates et oppida cum piscariis suis, idest Reatem, Amiternum, [Col. 0606B] Furconem, Nursiam, Balvam, et Marsim, et alibi civitatem Teramnem cum pertinentiis suis [j 1Kb] .

Has omnes suprascriptas provincias, urbes et civitates, oppida atque castella, viculos ac territoria, simulque [Col. 0607A] et patrimonia pro remedio anime nostre, et filii nostri, sive parentum nostrorum, ac successorum nostrorum, et pro cuncto a Deo conservato, atque conservando Francorum populo [a 1Kb] , jam dicte ecclesie tue beate Petre apostole et per te vicario tuo, spirituali patri nostro donno Joanni summo pontifici, et universali pape, ejusque successoribus usque in finem seculi eo modo confirmamus, ut in suo detineant jure, principatu, atque ditione [b 1Kb] .

Simili modo per hoc nostre delegationis pactum confirmamus donationes quas pie recordationis donnus Pipinus [Pippinus] rex, et postea donnus Karlus excellentissimi imperatores [excellentissimus imperator] [c 1Kb] beato P. [Petro] apostolo spontanea voluntate contulerunt: necnon et censum, vel pensionem, seu ceteras dationes, que annuatim in palatium regis Longobardorum inferri solebant, sive de Tuscia, sive de ducatu Spolitano, sicut in suprascriptis donationibus continetur, et inter sancte memorie Adrianum [Col. 0607B] papam, et donnum Carlum [Karlum] imperatorem convenit, quando idem pontifex eidem de suprascriptis ducatibus, id est Tuscano, et Spolitano, 161 sue auctoritatis preceptum confirmavit: eo scilicet modo, ut annis singulis predictus census ad partem ecclesie beati Petri apostoli persolvatur [d 2Kb] . Salva super eosdem ducatus nostra in omnibus dominatione, et illorum ad nostram partem per hoc nostre confirmationis et filii nostri subjectione [e 1Kb]

Ceterum, sicut diximus, omnia superius nominata ita ad vestram partem per hoc nostre confirmationis pactum roboramus, ut in vestro permaneant jure, principatu, atque ditione; et neque a nobis, neque a [Col. 0608A] successoribus nostris per quodlibet argumentum, sive machinationem, in quacumque parte vestra potestas imminuatur, aut a [aut da] vobis inde aliquid subtrahatur, de suprascriptis videlicet provinciis, urbibus, civitatibus, oppidis, castris, viculis, insulis, territoriis, atque patrimoniis; necnon et pensionibus, atque censibus; ita ut neque nos ea facturi simus, neque quibuslibet ea facere volentibus consentiamus. Set [Sed] potius omnia que superius leguntur, id est provincie, civitates, urbes, oppida, castella, territoria, et patrimonia, atque insulas [f 1Kb] [insulae], censusque, et pensiones ad partem ecclesie beati Petri apostoli, atque pontificum in sacratissima sede illius 162 residentium nos, in quantum possumus, defensores esse testamur: ad hoc ut ea in illius ditione ad utendum, et fruendum, atque disponendum firmiter valeant optineri.

Salva in omnibus potestate nostra, et filii, posterorumque nostrorum, [g 1Kb] secundum quod in pacto, et [Col. 0608B] constitutione ac promissionis firmitate Eugenii pontificis, successorumque illius continetur: idest [idem] ut omnis clerus, et universi populi Romani nobilitas propter diversas necessitates, et pontificum inrationabiles erga populum sibi subjectum asperitates retundendas, sacramento se obliget, quatinus futura pontificum electio, quantum uniuscujusque intellectus fuerit, canonice et juste fiat [h 1Kb] . Et ut ille qui ad hoc sanctum atque apostolicum regimen eligitur, nemine consentiente consecratus fiat pontifex, priusquam talem in presentia missorum nostrorum, vel filii nostri, seu universe generalitatis, faciat promissionem pro omnium satisfactione atque futura conservatione, [Col. 0609A] qualem donnus et venerandus spiritualis pater noster Leo sponte fecisse dinoscitur [a 1Kb] .

Preterea alia minora huic operi inserenda previdimus, videlicet ut in electione pontificum neque liber, neque servus ad hoc venire presumat, ut illis Romanis, quos ad hanc electionem per constitutionem sanctorum patrum antiqua admisit consuetudo, aliquod faciat impedimentum. Quod si quis contra hanc nostram constitutionem ire presumpserit, exilio tradatur [b 1Kb] . Insuper etiam ut nullus missorum nostrorum cujuscumque impeditionis argumentum componere 163 in prefatam electionem audeat, prohibemus [c 1Kb] . Nam et hoc omnimodis instituere placuit, ut qui semel sub speciali defensione donni apostolici, sive nostra fuerint suscepti, impetrata juste utantur defensione. Quod si quis in quemquam illorum qui hoc promeruerunt, violare presumpserit, sciat se periculum vite sue esse incursurum. Illud etiam confirmamus, ut donno apostolico justam in omnibus servent obedientiam, seu ducibus, ac judicibus [Col. 0609B] suis ad justitiam faciendam [d 1Kb] .

Huic enim institutioni hoc necessario annectendum esse perspeximus, ut missi donni apostolici, seu nostri semper sint constituti, qui annuatim nobis, vel filio nostro renuntiare valeant, qualiter singuli duces ac judices populo justitiam faciant, hanc imperialem constitutionem quomodo observent. Qui missi decernimus, ut primum cunctos clamores, qui per negligentiam ducum [seu judicum] fuerint inventi, ad notitiam donni apostolici deferant, et ipse unum e duobus eligat, aut statim per eosdem missos fiant ipse necessitates emendate, aut misso nostro nobis renuntiante, per nostros missos a nobis [Col. 0610A] directos emendentur [e 1Kb] . Hoc ut ab omnibus fidelibus sanctae Dei Ecclesiae, et nostris firmum esse credatur, proprie manus signaculo, et nobilium optimatum nostrorum subscriptionibus hoc pactum confirmationis nostre roboravimus, et bulle nostre impressioni adsignari jussimus [f 1Kb] .

+ Signum donni Octonis serenissimi imperatoris, ac suorum episcoporum, abbatum, et comitum. + Signum Adalgagi [Adaldagi] Hamaburgensis ecclesie archiepiscopi. Signum Arberti [Hartberti] Curiensis ecclesie episcopi. Signum Driogonis Osnaburgensis [Dryog. Osnabrugguensis] ecclesie episcopi. Signum Octonis Argentinensis [Yotonis Argentenensis] ecclesie episcopi. Signum Otuvini Hilunesemensis [Hiltinesemen.] ecclesie episcopi. Signum Landuvarci [Landwarti] Mindonensis ecclesie episcopi. Signum Otgeri Nemetinensis ecclesie episcopi. 164 Signum Gezonis Tortunensis ecclesie episcopi. Signum Hucberti Parmanensis ecclesie episcopi. Signum Guidonis Mutunensis [Mutuenensis] ecclesie [Col. 0610B] episcopi. Signum Hattonis Fuldensis monasterii abbatis. Signum Guntharii Herolfelfeldensis [Herolfesfel.] monasterii abbatis. Signum Heberharti comitis. Signum Guntharii comitis. Signum Burgarti [Burgharti] comitis. Signum Ytonis comitis. Signum Conrates [Cronrates] comitis. Signum Ernustes. Signum Thietheres [Thiesteris], Ricdages. Liupen, Harviges. Arnolfes. Ingilthies, Burgarthes, Retinges. Anno Dominice incarnationis DCCCCLXII, indic. V, mense Feb., XIII die ejusdem mensis, anno vero imperii donni Octonis [Ottonis imperii] invictissimi imperatoris XXVII, [g 2Kb] facta est hec pactio feliciter.




[Col. 0609]
165 DISSERTATIO DE DIPLOMATE HENRICI I.

[Col. 0609D] Quanquam mihi videor patefecisse magni Ottonis diplomate, quam similis Carolo magno princeps in tot tantisque apostolicae sedis atque Italiae omnis aerumnis, ex Germania accersitus sit Romam, atque imperiali diademate a pontifice redimitus supremae suae potestatis consors factus, et ecclesiae defensor constitutus: quia tamen ipso in hoc magno principe jurisconsulti Germanici tot falsitatum fundamenta ponere non verentur, operae pretium est, quae brevi admodum sermone principio operis amplexus sum (Praef. n. 1 seq.) aliquanto fusius explicare, antequam de Henrici diplomate, quod Ottoniani exemplum [Col. 0610D] fere est, nonnihil disseram. Anno igitur imperii altero ea evenerunt Romae, quae jure ac merito iratum principem in Urbem iterum evocarunt. Hac quidem occasione eum communicatae sibi potestatis limites transcendisse cum causa, annales docent, nec nostra est a ven. card Baronio recedere, ut quae pontifex adolescens imprudenter gessit, contra historiae castitatem tueamur. Summa est pontificem Joannem depositum, ac Leonem VIII pseudopontificem creatum fuisse: caetera huc non spectant. Vir iste nec rite ad tantum fastigium evectus, neque ulla pollens auctoritate sanctionem edidit, quam ex Cod. Vat. [Col. 0611A] 1984 genumam edidit in lucem Georgius in nova editione annalium Lucensi, conferendam cum edita a Theodorico Niemo, quam Goldastus transcripsit (Const. imp., tom. I, p. 221). Equidem neque eamdem multo antea publicatam a Gratiano (dist. 63, c. 23) indeque sumptam a Baronio (964, n. 22), neque istam nuperam Baronianae subjectam a Georgio, utramque nullius ponderis, legentium oculis proponam, sed commentitiam illam impostorum licentia mutatam, ineptisque oppletam additionibus, quae apud Goldastum prostat; quippe quam immensis fere commentariis oneratam praedicti jurisconsulti adhibent ad falsam ingerendam indolem renovati imperii, quod Romano-Germanicum appellant. Quin etiam, cum sordes istas movere nisi coactus non soleam, partem ejus duntaxat, quae ad rem facit, excerpam, omissis caeteris, quanquam ad imposturam tenendam accommodatissimis. Ea vero est hujusmodi.

[Col. 0611B] II. »Idem enim sanctus vir (Adrianus) synodum congregavit, et in praesentia omnium, eorumque auctoritate Domino Carolo invictissimo 166 regi Francorum et Langobardorum ac patricio Romano, suisque successoribus regnum Italiae, patriciatus dignitatem, ac ordinationem sedis apostolicae concessit, insuper et episcopatuum investituras, velut ipsi cum discretione et reverentia libitum fuerit, praeter quos tam pontifici summae sedis, quam archiepiscopis ipse Carolus reliquit. Igitur nos Leo servus servorum Dei episcopus, ad idem exemplum Adriani, cum cuncto similiter clero, et universo populo Romano, omnibusque ordinibus hujus almae Urbis, sicut in suis scripturis apparet, constituimus, confirmamus, et corroboramus, et per nostram apostolicam auctoritatem concedimus atque largimur domno Ottoni primo Augusto Teutonicorum regi prudentissimo, spirituali in Christo filio nostro, ejusque successoribus hujus regni Italiae in perpetuum tam sibi facultatem eligendi successorem quam [Col. 0611C] summae sedis apostolicae pontificem ordinandi: ac per hoc archiepiscopos, seu episcopos, ut ipsi tantum ab eo investituram accipiant et consecrationem ubicunque pertinuerit, exceptis his, quos imperator pontifici et archiepiscopis concessit. Ita demum asserimus, quod nemo deinceps cujuscunque gradus, vel conditionis, aut dignitatis, seu religionis eligendi regem vel patricium, sive pontificem summae sedis apostolicae, aut quemcumque episcopum, vel ordinandi habeat facultatem, sed soli regi Romani imperii hanc reverendam tribuimus facultatem, quam absque omni pecunia disponet, ac reget, utpote rex, et patricius Romanus.« Hactenus de commentitia ista constitutione, cui nequid desit, indicatae legis regiae Adriano affictae titulum (Goldast., Const. Imp. tom. I, p. 16; Lunig., C. It. Dipl., tom. I, p. 1) subjiciam: »Lex regia imperii Francorum, sive constitutio Adriani I pont. max. populique Rom. qua in Carolum Magnum Romanum imperatorem ejusque [Col. 0611D] successores jus pontificem Rom. nec non archiepiscopos et episcopos eligendi cum directo simul in urbem Romanam ejusque territorium dominio est translatum,« quam scilicet legem latam aiunt anno 774, id est sexto et vigesimo ante renovationem imperii.

III. Titulos etiam senatus-consultor. perinde suppositorum adjiciam (Goldast., ibid., p. 217, 221; Lunig., Spic. Eccl. cont. 11, pag. 63, p. I, pag. 139), quippe quae mihi videntur ex una eademque figlina profecta una eademque fortuna usa esse. Eorum primum hunc titulum praefert: »Senatusconsultum Romanorum de lege regia, qua a papa S. P. Q. R. jus omne, et potestas Ottoni I imperatori, et in eum confertur. 167 Item de electione Rom. pontificis, et investituris episcoporum.« Altero vero hic praefigitur: »Senatus consultum Romanum de restituendis Romano imperio omnibus temporalibus, quae per reges, ac imperatores Ecclesiae Romanae collata fuerant.« Cujusmodi putida figmenta Italus annalista offendens [Col. 0612A] in chron. Reicherspergensi usque adeo detestatur (An. 964), ut Baronii, Pagii, aliorumque has imposturas refellentium sedulitatem summopere commendet. Hisce omnibus alia constitutio accedit Ottioni III ascripta, qui septemdecim circiter annorum adolescens diadema imperiale suscipiens a Gregorio V affini suo an. 996 post triennium, ut dicitur, illam edidit, ab iisdem auctoribus relatam (Goldast. ibid., p. 226; Lunig., Cod. It. Dipl., tom. I, p. 7; et Spic. p. I, pag. 140), quae ap. Lunigium inscribitur: »Ottonis III Rom. imp. constitutio, qua sedi Romanae certum ex civitatibus quibusdam patrimonium constans assignat; famosissimamque Constantini Magni imp. donationem memoratae sedi factam, et a Carolo Magno imp. confirmatam pro ficta et supposititia declarat.« De suppositi hujus patrimonii civitatibus octo »Pisauro, Fano, Senogallia, Ancona, Fossabruno, Callio, Esio, et Ausimo,« et de aliis omnibus, quae continet, animadversioni Pagii (999, n. 3) [Col. 0612B] nihil addam: »Tot, inquit, fere mendacia, quot verba.« Jurisconsulti ipsi constitutionem aliis utendam reliquerunt, utpote cui cum lege regia et antipapae Leonis minus convenit.

IV. Utraque harum, veluti suostructionibus nititur, jurisperitus de quo agimus, quod scriptores ipsi palam fatentur. Erit omnium instar Struvius (de J. Pub., c. 1, § 3) qui ejusdem antipapae constitutioni inhaerens: »Ex hoc pacto, inquit, jura imperii Rom. quod hucusque Franci possederant, ad Germanos delati, sunt petenda, dum Romani a Francis pro derelicto habiti jura dominii directi una cum imperio Romano in Ottonem, ejusdemque successores reges Germaniae contulerint; ita ut nexu nunquam violando, pacto in perpetuum valituro, imperium Romanum cum regno Germanico jungeretur. Ex quo initia et fundamenta juris publici imperii Romano-Germanici, de quo agimus, sunt petenda.« Factum negare inscitia esset. Nam Conradus Friderici Sueviae ducis frater, ut coronam imperii quam vehementer [Col. 0612C] optabat, assequeretur, atque Italiae regis titulum ad id non sufficere intelligeret, Germanici regni coronam adipisci modis omnibus curavit, quam aemulo Lothario II decedente adeptus fuit anno 1438, neque ullus ex inclytis Alemannorum principibus ad imperatoriam majestatem pervenit, quin Germaniae rex creatus esset. Quare, quod Carolingiorum tempore 168 non fuit in more positum, ea consuetudo post Ottones inducta est, ut in Germania rex Romanorum, futurus imperator coronaretur, deinde Italiae regni diadema susciperet, ac demum Romae imperator fieret a Romano pontifice, ut late est demonstratum (Diss. 1, n. 43 seqq.): At de jure secus dicendum est. Neque enim quicunque rex Germaniae creabatur, simul fiebat imperator: cujus rei testes sunt Henricus rex Germaniae IV, praedictus Conradus Germaniae rex II, Rudolphus, (de electis tempore fatalis interregni, quod illi appellant, nihil dicam) Adolphus, [Col. 0612D] Albertus I, Ludovicus Bavarus, Wenceslaus, Robertus, Albertus II et Maximilianus reges Romanorum futuri imperatores electi, qui ad supremum istud fastigium non pervenere. Quandoquidem eorum nullus a Romano pontifice imperialia insignia suscepit, juxta congenitam renovatae majestati indolem. Neque Romanum imperium in illud Romano-Germanici est conversum nisi a scriptoribus commentitia ea monumenta secutis, quae supra attuli, quemadmodum infra planum faciet Rudolphinus codex commentorum hujusmodi eversor, et aurea bulla Caroli IV qua sanctius monumentum jurisconsulti iidem constantissime affirmant non reperiri. Utrobique enim Romanum imperium; at Romano-Germanicum, neque ibi, neque usquam reperitur: id quippe, si nesciunt, Romani majestatem imperii lebefactat, quod nec pontifices, nec imperatores cogitasse unquam creditu proclive est.

V. Quod absolute negandum non videtur, Gregorius V ad quem haud dubie imperatoria res praecipue [Col. 0613A] pertinebat, una cum Ottone III aut affinitate, aut alia causa id utrique persuadente, de futuri imperatoris electione constitutionem ediderunt, non ea quidem de numero electorum aliquid statuentes, quod Blondus et Platina affirmant, sed ad Germaniae principes electionem coarctantes. Quamobrem verba illa Platinae, quamvis Blondo auctore eadem protulerit, nolim omnino rejici, ubi agit de Gregorio V. »Is autem, inquit, cognita imperii imbecillitate, varietateque fortunae, quo diutius apud Germanos summa potestas remaneret illeque caeteris praeesset, qui virtute ac dignitate caeteris praestaret, sanctionem retulit haud abnuente Othone de imperatore eligendo an. Chr. M ac secundo, quam usque ad tempora nostra servatam videmus, videlicet solis Germanis licere principem deligere, qui Caesar, et Romanorum rex appellatus, tum demum imperator et Augustus haberetur, si eum Romanus pontifex confirmasset.« Chronologia enim manifeste falsa (nam an. 1002 ineunte Otto est mortuus, eratque tunc [Col. 0613B] pontifex Silvester II) rejecta, caetera procedunt. Missa siquidem opinione 169 Septemviralis collegii tunc instituti, quam minime admitti posse ostendam infra (Diss. 6, n. 7), animadverti debet, quod »Otto Ottonis II filius a consilio conjugali, mortua conjuge, ex qua sibi filium masculum minime genuerat, alienus,« ut tradit Landulphus senior saeculi undecimi scriptor (Script. Ital., tom. IV, l. II, c. 18) probe norat, se extremum fore ex Ottonibus Augustis, pluresque adesse causas cur imperatoria dignitas aut rediret ad Francos, aut aliunde alii accersito, ut quatuor et triginta ante annos evenerat, cum Ottoni Magno avo suo collata fuerat, imperiale diadema imponeretur. Praeterea pontifex, cujus aeque atque Augusti, suae gentis decor intererat, perpetuandi cupidus tantum honorem in Germania, id consilii cepisse dicitur, quo nil veritati magis congruens. Huc accedit usque adeo certum esse uni Rom. pontifici ejus majestatis institutori deberi innovationem [Col. 0613C] electionis, ut ipsi jurisconsulti legem regiam Adriani et pseudopapae Leonis institutionem pro fundamento sui Romano-Germanici imperii posuerint.

VI. Quod autem maxime comprobat, a Gregorio V et Ottone, ut olim ab Eugenio II et Lothario, constitutionem hujusmodi factam esse, Henricus rex Germ. II imp. I omnium primus rex Romanorum appellatus invenitur (Chron. Gotw. tom. I, l. II, c. 6, p. 233) in duobus diplomatibus et in bulla Benedicti VIII. Neque ambigendum quin titulum istum ille adhibuerit, nam plura Henrici IV diplomata inscribuntur, Regis Romanorum III nomine. Et sigillum Zyllesianum Henrici regis Germaniae III imperat. II epigraphem exhibet: Henricus Dei gratia III rex Romanorum. Quae utcunque id singulare habeat, quod regni Germanici rationem init, Henrico etiam V exemplum in suis diplomatibus sequente, tamen constitutionis editioni suffragatur. Etenim regis Romanorum titulum jam obtinere fidem facit. Cumque [Col. 0613D] duos inter Henricos Augustos I et II sit medius Conradus rex Germ. II cognomento Salicus, cujus diploma nullum exstat in laudato chronico cum regis Romanorum titulo, plura e contrario exstant Conradi III qui primus in sigillo habet Romm. rex. Hic autem in diplomatibus Romani et Germanici regni rationem habens, titulum regis Romanorum II in pluribus, in aliis etiam III sibi tribuit. Praeclarum exstat exemplum ex autographo ap. Jo. Frideric. Falke (Tradition. Corbeien. p. 907) spectans ad an. 1147, quod et in principio et in sigillo exhibet regem Rom. secundum, hoc tantum discrimine, quod principium habet: Cunradus divina favente clementia Romanorum rex secundus; sigillum autem: Cunradus Dei gratia Romanor. rex II. Heineccius vidit in eodem archivo 170 Corbeiensi hoc diploma aureis litteris membranae purpureae inscriptum (de Sig. Germ. par. I, cap. 4, § 3), quale est Ottonianum supra laudatum (dissert. 3, in 25). Haec autem nova [Col. 0614A] forma a nullo ex tribus Ottonibus adhibita statimque adhiberi coepta a successore Ottonis III novi aliquid statutum esse significat. Praeterea Honricum non regem Germaniae tantum electum esse, sed futurum imperatorem colligitur ex regni Italiae acquisitione per eum facta, expulso Harduino tyranno, quem principes Itali sibi elegerant post mortem Ottonis III absque prole mascula, ut prae aliis tradit Adelboldus ap. Bollandistas (tom. III Jul. p. 747 seq., n. 20, 23) auctor coaevus summaeque fidei. »Rex in regnis singulis antecessoris sui praeter Italiam et Alemanniam receptus, et ab omnibus unanimiter collaudatus, etc.« Et infra: »Eodem tempore quidam episcopicida Harduinus nomine non regnabat, sed vitiis in se regnantibus subserviebat in Italia. Audita enim morte imp. Ottonis, Longobardi surdi, et caeci, et de futuro non providi hunc elegerunt, et ad poenitentiam festinantes in regem sibi coronaverunt.« Quem postmodum ejecturi, ad Henricum [Col. 0614B] legatis precibusque confugiunt, tanquam ad verum regem.

VII. Quae cum ita sint, non omnino, inquam, abjicienda est Blandi Platinaeque affirmatio illa de regis Romanorum futuri imperatoris (modo eum pontifex probasset) electione in Germania apud principes ejus gentis facienda. At de his opportunius disseram (diss. 6, n. 4 seqq.). Nunc enim de primi hujus regis Romanorum confirmati, et aurea corona imperatoris instituti diplomate dicendum est. De ejus aetate homines doctissimos disputare compertum habeo; nec tamen aut Baronius, et qui eum sequuntur, illud referentes ad annum 1014 (id enim erat in more positum Carolingiorum, ut diploma hujusmodi in solemnitate coronationis legeretur); aut Mabillonius ad annum 1024, quia inter subscriptiones legit Richardum abbatem Fuldensem, quam dignitatem non esse assecutum putavit ante annum 1023 (Annal. l. LIII, n. 97), certi aliquid praescribunt de aetate diplomatis, [Col. 0614C] quod nullam designat; cujusmodi plura hujus imperatoris reperiuntur; quam rem tum Mabillonius, tum abbas Gotwicensis (Chron. cap. 6, p. 243) observant. At Mabillonius aetatem certam, ni fallor, deprehendisset, modo se in Fuldensis subscriptione non stitisset. Prae aliis est Eberhardi Bambergensis episcopi subscriptio, qui se appellat Romanae sedis subditum. Ea vero indicat tempora profectionem pontificis in Germaniam consecuta. De qua legitur apud Ostiensem (lib. II, c. 46) ubi narrat uno ductu fundationem, dedicationem et 171 commutationem Bambergensis ecclesiae: »Hic idem Augustus ex proprii patrimonii sumptibus construxit ecclesiam ad honorem sancti Georgii in Babembergense, et advocans Benedictum papam, ab ipso illam consecrari fecit, atque episcopalem in ea sedem constituens, beato Petro ex integro obtulit, statuto censu per singulos annos equo uno optimo albo, cum omnibus ornamentis, et faleris suis, et centum marcheis argenti. Postmodum vero Leo IX papa variationis gratia [Col. 0614D] Beneventum ab Heinrico Chuonradi filio recipiens, praedictum episcopium Bambergense, sub ejus ditione remisit, equo tantum, quem praediximus, sibi retento.« At multo antea ipse Benedictus pontifex (apud Bolland. Jul. tom. III, p. 771) Bambergensi eidem episcopo Eberhardo suis litteris testatus erat de episcopatus fundatione, ejus subjectione sanctae sedi, et censu praedicto stabilito, aliquo tamen cum discrimine.

VIII. Quem enim Leo refert, longe posterior est priore illo per pontif. cum Henr. fundatore constituto; ut patet ex Benedicti verbis ipsis: »Ita sane, ut singulis quibusque indictionibus, sub nomine pensionis, equum unum album nobis nostrisque successoribus persolvat cum sella conveniente Rom. pontifici.« Cui fidem adjungit liber censuum Cencio antiquior in cod. Albiniano: »In episcopatu Babberburgen. episcopus palafridum album pro sella domni pape, vel XII marcas boni argenti.« Ista autem [Col. 0615A] minime facta esse ante annum 1019 J. B. Sollerius (Ibid. p. 742) scriptorum veterum auctoritate demonstrat. Perinde fecerant Baronius et Pagius, Janningo tantum adversante, qui Hermanni contracti fusiori chronico inhaerens ad seq. annum profectionem illam differt. Quam equidem chronologiam nec probo nec rejicio: aut enim Benedictus Bambergam venerit anno 1019 aut sequenti; ea occasione diploma istud, de cujus aetate quaestio est, datum fuisse pro certo habeo. Et sane idem pontifex in laudata epistola: »Venimus ergo, inquit, Babenbergam, ubi ab eodem imperatore suscepti sumus, prout poterat, et noverat melius, ecclesiam autem cum omni integritate episcopatus, sanctae Romanae Ecclesiae, cui Deo auctore praesidemus, et nobis obtulit.« Quod autem factum esse pontifex, narrat, Henricus in suo diplomate ita exponit, ut nullum dubitandi locum relinquat, quin Bambergae una cum confirmatione aliorum jurium sanctae sedis, episcopatus [Col. 0615B] oblationem fecerit. Recito locum diplomatis valde planum: »Sub tuitione praeterea sancti Petri, et vestra, vestrorumque successorum praetaxatum episcopium Babenbergense offerimus. Unde sub pensionis nomine equum unum album faleratum ex ejusdem loci episcopo vos annualiter suscepturos sancimus.« 172 Quod vero diplomatis aetatem prohibet citra annum 1020 differri, Hermannus idem, qui Janningum compulit profectionem Benedicti a superiori anno removere adversus Baronii et Pagii observata, ad annum 1021 Moguntini et Coloniensis archiepiscoporum, qui diplomati subscribunt, obitum refert. »Henribertus, inquit, Coloniae Agrippinae archiepiscopus vir magnae sanctitatis hac vita decessit, multis miraculis claruit, eique Piligrinus successit. Erchenbaldo quoque Mogontiensi archiep. defuncto Aricho [Al. Aribo] archipraesul efficitur.«

IX. Equidem Hermanno coaevo majorem fidem habendam puto, quam posteriori chronographo Richardum Fuldensi monasterio praeficienti anno 1023 [Col. 0615C] quem sequitur Mabillonius. Quamvis enim de se ipse testatur anno 1020: »Ego Herimannus litteris traditus sum XVII Kal. Octobris,« tamen cum plenius illius chronicon ap. Canisium (tom. III, par. II, p. 193) aut ab ipso parente auctum formatumque fuerit, ut putant Canisius et Urstisius, aut ab eruditis illo utentibus emendationes et additamenta acceperit, ut vult Basnagius, si qua auctorem adolescentem fefellere de episcoporum obitu et successione, haud difficile fuit ex necrologiis catalogisque ecclesiarum emendare. Quamobrem non Richardi Fuldensis principium incertum, nulloque haerens veteri monumento, chronologiam diplomati Henriciano praescribere, sed diploma ipsum Richardi initia retrahere debet ante annum 1020, seu mavis praecedentem, cum dabatur in Bambergensi oppido. Mabillonius enim non penitus explorata re, praecipuos Germaniae archiepiscopos excessisse non sensit, dum Richardi praefecturam constituens anno 1023, diploma ad sequentem annum distulit. Ne autem [Col. 0615D] putes gravi aliqua auctoritate usum esse, cum Baronii chronologiam deseruit, ipsum audi (An. l. LIV, n. 28) ad annum 1016. »Boppone mortuo, vacavit etiam Fuldensis abbatia, quam Brantho seu Brantohus, ante annos tres ab Heinrico exauctoratus, recepisse videtur, idque colligitur ex Lamberti chronico, in quo Brantho abbas Fuldensis anno 1023 Alberstati episcopus factus fuisse dicitur, eidemque in Fuldensi regimine Richardus successisse.« Quod scribendi genus, ut dicam quod sentio, nullo loco habendum est: propterea non sine admiratione video verbis ipsis Mabillonii rem istam falsam in chronico Gotwicensi affirmari (cap. 6, p. 243), et Lunigium a Baronio, Labbeo, Goldasto, Rousseto recedere, ut Mabillonio adhaereat in recensione diplomatis. Hactenus de aetate quam mihi videor assecutus esse, tametsi causas tamdiu dilati ejusdem, non alias comperiam, quam Bambergensis ecclesiae subjectionem sanctae sedi, adeoque nullus dubitem, [Col. 0616A] quin Henricus ipsa 173 in solemnitate coronationis, more praedecessorum, jura Romanae Ecclesiae confirmaverit; nam diplomata hujusmodi in monumentis annalium memorata, si novi nihil afferebant, tam a pontificibus quam ab imperatoribus laudari consueverunt in genere; Ludovici tantum, Ottonis, et Henrici diplomatibus in medium prolatis, quia singula necessario proferri oportuit, ad sanctae sedis jura omnia comprobanda.

X. Et vero dominabantur Romani pontifices Romae et in ejus ducatu, antequam Exarchatus provinciae duae Aemilia et Pentapolis ad eorum ditionem per reges Francorum Pippinum et Carolum accederent; Tuscia Langobardorum, seu verius ejus pars, Regalis nomine postea adinvento, territorium Sabinense, et census seu tributum ducatus Spoletani, partisque alius Tusciae Langobardorum, quae et ipsa ducatus nomine agnoscebatur, ac denique Capua cum quinque aliis ducatus Beneventani civitatibus liberalitate [Col. 0616B] Caroli ejusdem, juris evaserant sanctae sedis. Praeterea patrimonia Calabritanum, et Siculum, Neapolitanum, Beneventanum, aliaque in aliis provinciis ex antiquissimis donationibus imperatorum Orientis et patriciorum, quae a Graecis eorumque amicis Beneventanis detinebantur, ad sanctam eamdem sedem pertinebant. Haec omnia variis donationum chartis expressa, et in archivo Rom. Ecclesiae existentia, ut imperiali auctoritate confirmata tutiora essent, Steph. IV flagitante, Ludovicus suo diplomate roboravit, quod a Carolingiis omnibus instaurabatur die ipso coronationis. Idem istud Otto Magnus roboravit, addita donatione per designatos fines, quae quidem nihilo ampliorem dominationem pristinam efficiebat, sed ipsemet sponte sua ex ducatu Spoletano, cujus supremum jus imperatorum erat, tanquam partis Italiae regni, septem civitates adjecit donationibus priscis: quare Ottones duo II et III necnon Henricus Ottonianum istud diploma roborasse in solemnitate [Col. 0616C] coronationis credendi sunt, quanquam Otto II paterni diplomatis consors esset. Ea propter, quemadmodum ab anno 817 cum Ludovicianum, ad 962 cum Ottonianum est datum, Ludovici solius diploma memoratur, quia successorum similia erant: ita ab anno praedicto 962 ad 1020, Ludovici et Ottonis diplomatum mentio erat. Tum vero Henricus quidquid reliqui erat Spoletani ducatus ad Italiae regnum spectans, omnem illam terram, quam inter Narniam, Teramnem, vel Spoletum ex regni nostri parte habuimus, ecclesiae sancti Petri concessit. Atque exinde Ludovici, Ottonis et Henrici diplomata a sucessoribus confirmari sunt coepta nominatim, generali imperatorum et regum praedecessorum nominatione aliis comprehensis.

174 XI. Animadverti tamen debet Capuam cum quinque aliis civitatibus ducatus Beneventani, nec Ludovici, neque Ottonis, neque Henrici tempore a sancta sede possessas fuisse, quippe quae non solum fortuna eadem utebantur, qua patrimonia caetera [Col. 0616D] vastissimae regionis, quae hodie audit Sicilia citra pharum, sed proprio suberant principi ab anno nongentesimo, qui Capuanus appellabatur. Propterea Ludovici tempore, dum recens memoria erat donationis Carolinae (Cod. Car. ep. 88 seqq., al. 81, 90, 92, 88, 86) factae scilicet anno 787, Capuanos juramentum fidelitatis praestitisse Adriano; possessionem fuisse datam, licet non integram, apostolicis missis; earumque possessionis integrae Adrianum sategisse, ut patrimonii seu territorii Sabinensis; jure ac merito inter Caroli donationes recenseri debuit: non enim populorum levitas jus acquisitum oblitterare poterat. Ottonis autem et Henrici aevo pristina eadem jura confirmabantur. Quare cum sex et triginta post annos Nicolaus II Richardo Northmannorum principi eas civitates concessit, usus est jure suo perinde atque in caeteris utriusque Siciliae patrimoniis, imposito censu qui priscos reditus non excederet. Illud autem praetermitti non debet, quod Henricus [Col. 0617A] paucis annis post confirmata jura sanctae sedis, in auxilium vocatus ab iis populis adversus Graecos, Northmanni enim hauddum praevalebant, Capuani principatus omnem curam gessit, acsi suprema ad eum potestas pertineret, ut videre est apud Ostiensem (Chron. Cass. lib. II, cap. 41 et 58); Chronica etiam anonymi Cassinensis, et Cavense apud Pratillum (Hist. Princ. Lang. tom. IV, p. 71 et 432 seqq.) rem tradunt. Cavensis praecipue narratio est hujusmodi: »An. 1022 prefatus imp. Heinricus in Apuliam profectus est, et cepit Trojam, Traconarium, et Asculum. Pandulphus Gapuanus captus est, et in Teutoniam relegatus. Landulphus Benev. princeps cum Aug. paciscitur, et in Benev. magno honore eum recepit, et cum sublimi triumpho hospitatus est: quod quidem accidit paucos dies ante sanctum Pascha Domini mense Aprili. Hoc etiam fecit Vaimarius princ. Sal. et consul quoque Neapolis, qui seipsos, et sua in Heinrici homagium tradiderunt, [Col. 0617B] quia videbant suos Grecos jam pene destructos. Imp. deinde ivit Capuam, et fecit principem ibi Pandulphum Tianensem nepotem Pandulfi relegati, et inde profectus est in Casinum.«

XII. Praeceptum Pandulphi Theanensis comitis principis instituti, post Pandulphi IV dejectionem, exstat ap. P. Ab. Gattolam, in regesto Petri Diac. et apud Pratillum, »datum II Non. Januar. an. Dom. incarn. 1022, an. vero domini Henrici regnantis 21, imp. vero ejus 8, Ind. 6. 175 Actum Poderbrunnon feliciter.« Eodem utitur annalista Italus, ut, quod eruditorum nemini, praeter sectarios, in mentem venit, Henricianum diploma pro Romana Ecclesia in dubium revocet. Idcirco exemplum diplomatis illud vocat, transversaque hujusmodi argumentatione falsi arguit, quam Latine ad verbum facio: »In exemplo diplomatis, quo idem Henricus inter imperatores primus dicitur an. 1014 Ecclesiae Romanae confirmasse ejus ditiones, legimus: In partibus Campaniae Sora, Arces, Aquinum, Arpinum, [Col. 0617C] Theanum, Capuam, civitates principatum Capuae componentes. Si ita fuisset, adeo immemor sui, adeoque religionis expers credi non potest Henricus imperator sanctus, ut postea eadem Capua et ejus principatu Pandulphum, hujusque filium Joannem investiverit. Quod etiamsi fecisset, Romanus pontifex reclamasset: cujus rei nullum vestigium apparet. Quid igitur dicendum est de exemplo diplomatis anni 1014 a Baronio relati?« Dicendum, bona cum ejus venia, diplomatis autographum, tametsi cum Ottoniano non exstet, authentice exscriptum, et 40 episcoporum sigillis pendentibus roboratum servari in archivo Molis Adrianae, in eodem, ut duobus praecedentibus, confirmari quae juris erant sanctae sedis, licet non possessa, Henricum satis contulisse utilitati publicae ejus principatus amovendo principem minus probum, melioremque et populis acceptiorem alium substituendo; pontificem inopportunam expostulationem non fecisse, quia sua jura vindicandi [Col. 0617D] tempus nondum advenerat; ac denique ne chronographum quidem Italiae medii aevi ausum esse de certissimo hoc antiquitatis monumento tale quid proferre; etenim si quando videri voluit de eodem dubitare, postmodum ratum habuit, dicens, quod »Charta Ottonis fuerit bona sanctaque credulitate recepta, et firmata a piissimo Henrico.« Quamobrem vetera monumenta, quae non assequimur, exploranda potius relinqui debent feliciori ingenio, quam de iis longe a vero quippiam aut definiri, aut ad definiendum proponi.

XIII. Id enimvero occasione illius praecepti observari aequum erat, supremam Augustorum auctoritatem in ducatu Beneventano, quanquam plures in dynastias diviso, et Northmannorum, Graecorum, Saracenorumque molestiis obnoxio, esse aliquam. Etenim non multos post annos Northmannis eas regiones suae potestati subjicientibus, Romanae Ecclesiae jus pristinum postliminio rediit, imperatorium [Col. 0618A] vero prorsus excidit. Nam imperatores ipsi se exuerunt jure omni, quantumcunque Northmanni earum gentium domitores reliquerant. Siquidem Henricus rex Germaniae III imp. II cum sancto Leone IX illud omne quod Rom. Ecclesia transmontanis 176 in regionibus possidebat, anno 1052 commutavit. Rei testis est Hermannus Contractus, quo integrior haberi non potest; penultimo enim ejus vitae anno id factum ita recenset: »Imperator cum domino papa, multisque episcopis, et principibus Natalem Domini Vormatiae egit: ubi cum papa, sicut dudum coeperat, Fuldensem abbatiam, aliaque nonnulla loca et coenobia, quae sancto Petro antiquitus donata feruntur, ab imperatore reposcens exegisset, demum imperator pleraque in ultra Romanis partibus ad suum jus pertinentia pro cisalpinis illi per concambium tradidit. Cumque idem papa de Nordmannorum violentiis, et injuriis, qui res sancti Petri, se invito, vi tenebant, multa conquestus esset, ad hos etiam inde propulsandos [Col. 0618B] imperator ei auxilium delegavit.« Ita ille ad annum 1053, quem inchoat a Natali Domini (Canis. tom. III, par. I, p. 272 seq.). Cum eo concinit chronicon Cavense, tametsi caput ejus principatus duntaxat nominet: »Beneventum in manus apostolici contraditum est ab Henrico pio imperatore, quod invidiam et livorem dedit Noritmanis, qui illam urbem pro se ipsis optabant in regnum.« Perinde Ostiensis, ut aiebam supra (n. 7), Beneventi tantum meminit; sed commutatam eam civitatem dicens cum Bambergensi episcopio, non excludit caetera cum Fuldensi, aliisque coenobiis et locis similiter commutata. Certe neque imperator deinceps invenitur contra Northmannos vindicans antiqua jura in iis regionibus, neque pontifex e converso in transmontanis quaerens apostolicae sedis proprietates. Quae satis sunt ad Sigonii recentiorumque aliorum disputationes eludendas hac super re.

XIV. Quod si Beneventum, idque omne quod imperialis juris remanserat de amplissimo alias ducatu [Col. 0618C] Beneventano, ad sanctam sedem jure commutationis pervenit, Capuanus principatus Carolinae donationis jure ad eamdem rediit, terraque in omni citra pharum, necnon in Siciliae insula, quas postea Northmanni Graecis ac Saracenis devictis acquisierunt, jura patrimoniorum Calabritani et Siculi Northmannis iisdem censum, seu tributum sacramento pollicentibus, revixerunt: non igitur sola tot saeculorum praescriptione nititur jus pontificium in utramque Siciliam, ut vi veritatis fateri compellitur annalista Italus, sed prisci juris instaurati per ipsos Romanos pontifices ope Northmannorum certa epoche, cum hujusmodi praescriptionis origine, conjuncte incipit. Longe forsan videar vagari ab Henriciano diplomate, dum de civitate Beneventana aliisque rebus ad imperatorumjus pertinentibus in ducatu olim Beneventano, cum iis quae sanctae sedis juris erant ultra montes commutatis sermonem habui. 177 At necessario hujusmodi commutationis tempora [Col. 0618D] cum diplomatis aetate conjunxi, ut spontaneis Pippini, Caroli, Ottonis, atque Henrici donationibus in eodem confirmatis lucem aliquam afferrem. De Pippini enim donatione id tantum apud Aimoinum (lib. IV, c. 62) comperi, Stephanum III ab eo rege accepisse »quamdam villam nuncupatam Palatiolum, sitam in pago Parisiaco perpetuo habendam regali praecepto;« et monasterium Soractense (Cod. Car. ep. 41, al. 16) donatum, seu potius restitutum Paulo I, qui quatuor ante annos regi eidem illud concesserat (Ibid. ep. 32, al. 12). Carolus autem Magnus, qui »suis opibus prae omnibus ecclesiis,« sancti Petri basilicam ornavit, ditavitque, ut ait Eginhardus (Vit. Car. c. 27), plura est elargitus praeter census, seu pensiones ex ducatibus Tusciae et Spoleti. Nam sancto Gregorio VII teste (lib. VIII, ep. 23), inter caeteras largitates, »Carolus imp., sicut legitur in tomo ejus, qui in archivo ecclesiae beati Petri habetur, in tribus locis annuatim colligebat mille et ducentas [Col. 0619A] libras ad servitium apostolicae sedis, id est Aquisgrani, apud podium sanctae Mariae et apud sanctum Aegidium.« Quod tributi genus eleemosynam Pagius appellat (804, num. 8). Ottonis liberalitatem non obscure designat Spoletani ducatus dimidium sancto Petro et successoribus concessum; quemadmodum sancti Henrici largitatis argumentum est reliqui ejusdem ducatus concessio, tametsi commutationis nomine appelletur. Facta autem rerum omnium ultra montes commutatio, quam retuli ex Hermanno, cum Beneventana civitate, caeterisque juris imperii, praedecessorum Henrici III spontaneas donationes non modicas fuisse planissime ostendit.

XV. Quos inter praedecessores minime numeratur Ludovicus Pius, qui aliorum donationes roborans, de suo nihil addidit. Ea propter in Henrici diplomate semel nominari illum audis, ubi de Exarchatus provinciis Aemilia et Pentapoli agitur: Donnus Pippinus, et [Col. 0619B] donnus Carolus, et donnus Ludovicus, et Otto, et itidem Otto filius ejus, praedecessores videlicet nostri; Ludovicus enim praeteriri hic non debuit, quia scilicet Ottonum nomina recenseri libuit, ut aiebam in praecedenti dissertatione (n. 9). Iterumque memoratur in genere, ut Augusti caeteri, cum Sabinense territorium, et reliqua a Carolo donata, et a successoribus roborata confirmantur: sicut a praedictis imperatoribus antecessoribus nostris. Cum vero ad spontaneas donationes venitur, numerando recensentur Pippinus rex, Carolus excell. imperator, et Ottones piisimi, ubi et illud notari debet, Ottones videlicet imperatores non appellari quia Otto II regio tantum titulo illustris erat, cum diplomati 178 paterno inserebatur: hinc enim est evidens, neque ipsum, neque Ottonem III filium ejus novi quidquam adjecisse suis diplomatibus, alias non omitteretur ab Henrico, si quid liberalitati eorum Romani pontifices acceptum retulissent. Pari modo cum paulo supra Spoletani ducatus civitates recenseret, praedecessores [Col. 0619C] Ottones imperiali honore prosecutus non fuerat; e contrario ducatus ejusdem oblationem antiquam confirmans: Sicut, inquit, inter san. mem. Adrianum papam, et donnum Carolum imperatorem convenit. Quod planius ostendit honorem illum semel et iterum Ottonibus negatum esse data opera: nam Carolus Adriani tempore Augustum titulum assecutus certe non fuerat, sed nihilominus imperator Carolus ab eodem pontifice investitus esse dicitur de Spoleti et Tusciae ducatibus, quos magnus idem rex Francorum annis sex et viginti sancto Petro obtulerat, antequam a sancto Leone III diadema imperiale adipisceretur. Ad Ludovicum vero quod attinet, elegans certe est Antonii Pagii (1014, n. 2) et chorographi Italiae medii aevi (Tab. Chor. n. 20) objectio: Nomen istud uterque addititium esse contendit. Goldasto etiam succenset chorographus, quia id non viderit. Profecto si ex autographis quidquid non assequimur mente, abjiciamus manu, nostris opinionibus [Col. 0619D] quanquam falsis, nihil adversum, obscurum nihil reperiemus. Tum vero quid de posterioribus monumentis constanter, ut in re nostra, retinentibus, quae abjicimus, sentiendum erit? Nil facilius: quae addititia nobis semel visa sunt, ubique abradi debent. Itane vero? Scribendi genus istud aliis integrum per me relinquitur.

XVI. Henriciani diplomatis, ac proinde duorum praecedentium pondus non praeteriit Molinaeum, Wolfium, Goldastum, aliosque ejus sectae homines, quorum eruditio ex scriptis eorum patet, at voluntas eorum in sanctam sedem iniqua veritatem rerum in sensus alios solertissime transformavit. Quamobrem tria ista diplomata, ut pote suis ipsorum conatibus adversantia, sublestae fidei declararent necesse erat. Proferret aliquando aetas ingenia fervida eorum vestigiis inhaerere non verentia, ut opiniones suas tuerentur. Quibus equidem reposuisse mihi videor, quae satis sunt ad vetera haec tria antiquitatis [Col. 0620A] monumenta integritati suae vindicanda. De Henriciani parte illa, quae disciplinam spectat, nonnihil adjiciendum puto iis quae in secunda dissertatione (num. 32 seqq.) uberrime disputavi. Interea ne forsan privilegia, seu diplomata Ottonianum et Henricianum (maxima enim inter utrumque similitudo est) detrimenti quidpiam inde accipiant, unde plurimum utriusque integritas comprobatur, animadverti oportet, modicam locorum mutationem in 179 iisdem occurrere, quia Ludoviciani normam plerumque sequuntur. At in sequenti dissertatione (n. 16 seqq.) planum fiet quanta nominum varietas saeculo X et sequenti in monumentis inveniatur. In Beneventano praesertim ducatu, ubi umbratilem fere semper invenies imperatorum Occidentis dominationem, stantibus etiam Carolingiis, tot exortae dynastiae angustos admodum limites principatui aetatis Henrici III cicumscripserant. Praeterea Marsiae et Apuliae, aliaque minora nomina vetus illud absorbuerant. [Col. 0620B] Cumque Augusti ex Germania peti coeperunt, magna rerum locorumque mutatio facta erat. Quare Sigonius recentioresque alii exquirentes, num sola civitas Beneventum, an alia etiam loca juris Caesarei commutata fuerint, quaestionem mihi videntur inanissimam constituere. Nam constat ex Falconis Beneventani chronico, longe ampliorem ibi fuisse sanctae sedis ditionem (an. 1113 et seqq.), adeoque majorem fidem esse adhibendam Hermanno tradenti, Henricum III anno 1052 exeunte omnia quae juris erant imperii cum pontifice commutasse, quam chronistae Cavensi solam illam civitatem traditam affirmanti, nisi eam, quod probabile est, tanquam principatus caput, nominare, perinde esse credidit, ac caetera omnia non silere.

XVII. Continuator Ostiensis (lib. IV, c. 19) me falli non sinit: hoc siquidem monumentum exhibet ad annum 1098. »Anso rector Beneventani principatus ad fidelitatem Romanae Ecclesiae, et nobiles viri [Col. 0620C] fratres sui Dauferius, et Atenulfus, Joannes, et Berardus, Petrus, et Alfanus, et Liuprandus filii dompni Dacomari Beneventani praesidis optulerunt sancto Benedicto ecclesiam sancti Nycolai constructam sursum in Turre Nova Beneventanae civitatis quae vocatur Pagana.« Praecepti seu donationis hujus antigraphum Peregrinius (Prael. ad Falc. Benev.) relegens in regesto ejusdem continuatoris pag. 283, Ansonem hunc vidit principem appellari: quare Urbani II conniventia Benevent dominium usurpasse illum existimavit, quod successor Paschalis II nullo pacto tolerarit, ut liquet ex Falcone. Caeterum praeter assiduas Northmannorum infestationes, Beneventum intestina discordia laboravit hoc pontifice, quo sub finem anni 1112 illuc adeunte, civium audacia aliquantulum repressa; cum enim rectorem alii alium sibi eligere inconsulto pontifice deliberassent, Northmannorum depraedationibus avertendis, pontifex consilio habito Landulphum de Graecia virum strenuum comestabulum illis instituit mense Martio [Col. 0620D] anni 1113. Remedium exitiosum foris, et domi inutile: nam cum Northmannis aegre pugnatum, et in comestabulum seditio facta est, quare archiepiscopus, cui etiam nomen 180 Landulpho, conspirationis caput, vix annuo magistratu functum abdicare compulit. At postea archiepiscopo per Paschalem deposito, comestabulus fuit restitutus anno 1115, ut ait Falco: »Hoc anno Landulphus Beneventanus archiep. captus est, et Landulphus de Graecia, qui expulsus fuit de civitate Beneventana, reversus est, accepta comestabilia. His omnibus, et aliis ita peractis, apostolicus ipse IX Kal. Sept. Trojam tetendit, ibique concilium statuit.« Quo ex compendio historiae, fusiori calamo a Falcone enarratae, Beneventanus principatus, ad civitatem ipsam cum castris castellisque ad ejus territorium spectantibus, videtur redactus fuisse a Northmannis, quorum insuper molestiae territorium erat obnoxium: at sexaginta jam anni erant, cum [Col. 0621A] commutatio facta fuerat, paucisque post annis Apulia tota cum Calabria concessa erat a pontifice duci Northmannorum Roberto Wiscardo. Quare nihil mirum, si Northmanni, qui aegre tulerant provinciae illius caput pontifici cui tunc infensi erant, subjectum esse, positis etiam simultatibus eidem inhiabant; et si iisdem omnia caetera fiduciario jure possidentibus, Capuanum etiam principatum ejusdem gentis principe pari jure obtinente, sola civitas cum territorio apostolicae sedis juris fuisse deprehenditur.

XVIII. Quin etiam una in ista civitate proprietatis Romanorum pontificum satis modica regalia ad eosdem perveniebant, ut constat ex monumento ad haec tempora spectante, quod in codice Albiniano exstat ex regesto Paschalis II suppletque Falconis historiam: »Proprietas, quae remansit curie de regalibus Benev. Hec sunt, quae in dominicatu pape remanserunt. Quatuor molendina de Donno. Duo molendina de sancta Barbara. Et molendina de [Col. 0621B] Burgo. Turres et plateaticum porte summe. Ortos de Turre Corvula. Plaza de ponte majori, et omnes plancas cum plateatico piscium et foliorum. Tingta Judaeorum. Plateaticum de ponticello, et pontili. Domos que sunt circa palatium. Alanetum totum, et Salicetum totum de ponte leproso, et vineas scullais, et vineam de Vardia, et vineas de cirdo, et vineas principis. Iscla de Callarulo cum posta. Pratum Dominicum, viridarium, balneum, et furnum. Planca piscium, et curatura de brudo porte rufine. Vineam de Cantaro. Terram de vinea Veterana. Ecclesias omnes. Vineam de Cellarulo medietatem. Domum Christiani de burgo porte auree, Monetam, et electam, id est bannum. Medietas reddituum de placitis, de forfacturis, et scadentiis peregrinorum, et extraneorum. Scadentia Beneventanorum 181 tota.« Quantulacunque autem regalia fuerint, possessionis tam certae, tam diuturnae monumentum istud, valida comprobatio est. Quamobrem id ratum ac firmum [Col. 0621C] esse debet, Beneventanam civitatem, perinde ac exarchatus, seu provinciae Aemilia, et Pentapolis, et uno verbo quidquid donatione principum nititur, excepta Roma et ejus ducatu, quorum aliam rationem habendam, fuit uberrime demonstratum, esse juris proprii Romanorum pontificum, tanquam sancti Petri successorum sine ulla Romanorum principum mistura; qui, si aliquando aliquid sibi vindicarunt quocunque praetextu, Ecclesiae bonorum invasores, ut Augusti aliquot, habendi sunt. Quandoquidem uni Petro, Romanisque pontificibus imperatores Orientis, et patricii, reges Francorum, atque imperatores Occidentis pro remedio animarum suarum concesserunt, ut in eorum ditione ac principatu permanerent usque ad finem saeculi; suprema tantum dominatione sibi reservata in ducatu Spoletano, qua Otto et Henricus se penitus exuerunt, ut eorumdem diplomata planum faciunt. Venio nunc ad ea quae disciplinae ordinationis pontificiae adjicienda [Col. 0621D] sunt.

XIX. Video equidem multi operis rem esse disciplinam omnem electionis consecrationisque Romanorum pontificum persequi. Eapropter alio in opere (De praestantia Vat. Basil.) singillatim expositurus quae vera sunt de inthronizatione, benedictione, coronatione, aliisque nonnullis in libro caeremoniali occurrentibus, hic tantum dicam, quae plenius illustrent Ottoniani et Henriciani aevi disciplinam. Nonnulla siquidem disserui (tom. I, p. 260 et 289 seqq.); plura deinde attuli (tom. II, p. 110 seqq.); ex quibus patet discrimen Ludovici temporum, cum Rom. pont. e corpore sacerdotum Romanae Ecclesiae, sive ex presbyteris et diaconibus desumptus consecrabatur, cum aetate Ottonis, quando jam coeperant extra illud corpus, et episcopali etiam dignitate insignes contra morem majorum et statuta Patrum ad summum Ecclesiae universae apicem promoveri. Iis vero adjiciendum primo, quod octodecim illi modi [Col. 0622A] creationis pontificis a Panvinio excogitati, admodum contrahendi sunt; sexque illi, quos contraxit doctissimus Mabillonius (Comm. Praev. in Ord. Rom. c. 17, p. 109) aliter pertractandi. Hic quippe nimium adhaesit Panvinio profana quam sacra eruditione praestantiori, atque iis temporibus florenti, cum necessaria critice, infantilibus licet tegumentis obvoluta, exhorrebatur. Et vero incomparabili haud dubie doctrina scriptor ejusdem aevi card. Baronius de pseudopapae Leonis VIII constitutione Panvinio acceptissima (an. 774, n. 13) verba faciens, »Nos, inquit, et hanc contendimus 182 esse imposturam, et commentitium esse decretum priori simile (fictitiae legi regiae Adriano suppositae): etenim totum, quod asseritur, falsum esse monstratur.« Cui Petrus de Marca et Pagius novis allatis rationibus astipulantur, Sigeberto duntaxat vindicato ab aculeatis ejusdem contra illum sententiis, quasi synodum illam ipse confinxerit, quia in editione Sigeberti a Miraeo curata ad codd. [Col. 0622B] mss. fidem nulla synodi mentio est. At Mabillonius, Gratiano et Ivone nimium credulis Panvinii opinionem tuentibus, novam hanc falsam disciplinae periodum a Carolo Magno ad Formosum pontificem statuit, Anastasio etiam teste adhibito, quanquam nihil in libro pontificali hac de re inveniatur, quod ostendit Mabillonium a Panvinio deceptum esse.

XX. Qui enim falsa hujusmodi doctrina in librum Pontificalem referri poterat in Adriano I, aut etiam in Leone III, si in Adriano II, qui annis fere quadraginta a Leone distat, permitti noluisse dicitur, ut legati Ludov. II Rom. pontificis electioni adessent? Ratio quoque apertis hisce verbis redditur: »Ne videlicet legatos principum in electionem Romanorum praesulum exspectandi mos per hujusmodi fomitem inolesceret.« Quod si ne Ludovici quidem (qui privilegium a Sergio II obtinuerat Lothario patri suo ante annos quatuor et viginti, quo ipse etiam utebatur, ne absque imperialium missorum praesentia consecratio fieret) legatis fuit permissum ut electioni [Col. 0622C] interessent, libro Pontificali teste, potestne libri ejusdem auctoritate affirmari, ab Adriano facultatem esse concessam »Carolo eligendi pontificem et ordinandi apostolicam sedem?« Perinde est de Ottone, ad privilegium seu diploma ipsius, cujus exemplum est Henricianum, si respicias; secus si consideres quae ille ac duo successores cognomines usurparunt. Nam Tusculanos comites imitati, eligere ausi sunt Romanos pontifices, non modo extra corpus Romanae Ecclesiae, sed etiam extra episcopos cardinales, quod manifeste pugnat cum diplomate. Henricus quidem Augustus, quae erat ejus pietas, ne verbum quidem sui diplomatis violasset, si pontificis electio aliqua eo superstite facta esset. Idcirco serio animadverti debent quae ille confirmat ab iis verbis: Salva in omnibus potestate nostra, etc. Ut videlicet clerus et universa nobilitas sacramento se astringeret juxta Eugenii II constitutionem, nullum electum iri, nisi »canonice et juste;« ut decretum electionis [Col. 0622D] more pristino ad imperatorem mitteretur, quod, licet in diplomate non exprimatur, ex eo tamen colligitur, quia missi imperiales ante consecrationem exspectandi erant; propterea liber Pontificalis, ut supra est dictum (diss. 2, n. 37, p. 115) 183 hanc rem luculente testatur; ac denique ut pontifex consecrandus praesentibus imperialibus missis coram omnibus professionem seu promissionem illius similem faceret, quam Leo IV sponte exhibuit, et de qua satis superque est dictum in superioribus.

XXI. Quoniam vero eruditi aliquot recentiores tanto habent in pretio privilegium in fine libelli de episcopis Metensibus Lothario Aug. et Eugenio II pontifici tributum, operae pretium facturus esse mihi videor, si ostendero, consarcinationem istam, ut merito illud appellabam (diss. 2, n. 35), nihil novi in pontificiam disciplinam inferre. Praemittitur inopportune sacramentum, seu juramentum fidelitatis a Romanis praestari solitum imperatori ab ipsa renovatione [Col. 0623A] imp., ut alibi demonstravi (diss. 1, n. 25, p. 22), at sine insolito illo principio, magna cum inertia conflato ex formulis posterioris aevi: id quam apposite, tute vides. Sequitur sub eodem sacramento promissio electionis canonicae et justae. At ego jampridem edidi fragmentum concilii Lateranensis quatuor et septuaginta annis ante pontificatum Eugenii II a Steph. III habiti, in quo Christophorus primicerius notariorum congregatos patres sic alloquitur: »Assertis in eadem domo pusillitatis meae sacrosanctis Christi quattuor evangeliis, et venerabili crismate, et caeteris Dei mysteriis, sacramentum mutuo praebuimus, quod nullus extra alium electionem pontificatus egisset, sed eum, quem ex suo consilio divina providentia tribuisset ex corpore sanctae nostrae Ecclesiae, videlicet de sacerdotibus et diaconibus, juxta hujus apostolicae sedis traditionem nobis eligeremus antistitem: et praestito inter nos eodem sacramento, eorum credidimus sponsioni, affirmantes et hoc in eodem sacramenti foedere, ut neminem rusticorum [Col. 0623B] hujus Romanae urbis subjacentium castrorum in hanc civitatem ingredi permitteremus.« Nonne et istud longe antiquius sacramentum est de canonica et justa electione? Eruditi illi igitur de re usu jam recepta digladiantur, ut imperatoriae majestati novi honoris aliquid tribuisse videantur. Quod novum in ea consarcinatione occurrit, est pars extrema, videlicet non consecrandum pontificem sine praesentia unius missi imperialis, et promissionem factam esse sponte per scriptum ab Eugenio II. Quae caeteroqui ab Ottone et Henrico falsi arguitur, substituendo duos saltem missos imperiales, et promissionem sponte factam a Leone IV quorum neutrum a veritate abhorret. Fateor equidem haud captu proclive esse, cur ejusmodi suppositionis auctor in re certa mentitus sit. Summa enim disciplinae una eademque est. Praeterea Lotharii lex certa, quam fere 184 omnem Otto, et Henricus suo quisque diplomati inseruerunt, consarcinationem istam penitus amandat.

[Col. 0623C] XXII. Negare non ausim, ab Eugenio II aliquid novi constitutum esse super juramento a clero populoque Romano praestando de futura electione juxta canones; at siquando e situ eruta hujusmodi constitutio emerget, certum scio eam minime exhibituram sacramentum fidelitatis imperatori praestandum. Nam Otto et Henricus perspicue docent, in eo situm esse cleri populique sacramentum, ut electio canonice et juste fiat, quae erat indoles illius aevi in capitularibus, aliisque monumentis expressa, quod eruditorum neminem latere arbitror. Ut autem clerus et populus eo sacramento se astringerent, imperiali auctoritate injunctum sibi esse non ignorarent, necesse erat. Utinam fortuna eadem usa non esset promissio a Leone IV sponte facta pro omnium satisfactione, et futura conservatione. Ea siquidem, nisi quis velit novum atque inauditum ritum in creationem Romani pontificis introductum, professio erat, quae in libro Diurno audit indiculum pontificis (Garner. cap. 2, [Col. 0623D] t. 9) et a saeculo X appellari coepit professio, quae sequebatur decretum electionis, sive, ut melius dicam, consecrationis initium erat, necessaria scilicet mora interposita: breviori, dum consecratio libera Dominico tantum die ab electione disjungebatur; longiori, dum decreti confirmatio exspectabatur a principe, ejusque legatorum adventus. Utramque rem temporibus, queis versamur, monumenta comprobant. Adriani electionem anno 772, cum clerus et populus plena libertate utebantur, ut videre est ap. Mabillonium (It. Ital. tom. I, par. II, p. 38) continuo post decretum ordinatio, seu consecratio secuta est: »Explicit electio. Ipse etiam ven. Adrianus in initio ordinationis suae indiculum rectae fidei hujusmodi composuit: Ego, etc.« E contrario electio Leonis IV, quia Sergius II privilegium Lothario concesserat, ut more pristino decretum electionis confirmaret, novumque in morem legatos mitteret, qui consecrationi adessent, duobus mensibus diebusque [Col. 0624A] quindecim ordinationem praecessit, diutius quoque differendam, nisi periculum Urbi imminens a Saracenis, negligi jussionem principis coegisset, ut testatur liber Pontificalis. Qua quidem in professione non est dubium quin ea Leo IV adjecerit, quibus cum sententia diplomatum conveniret: Promissionem pro omnium satisfactione, et futura conservatione, aiunt Otto et Henricus, qualem donnus et venerandus spiritualis pater noster Leo sponte fecisse dignoscitur.

185 XXIII. Mentiar, nisi additio illa hic indicatur, quae in professione contra indiculum publicata a Garnerio exstat, ubi de Ecclesiae rebus non alienandis sic pontifex profitetur: Et indiminutas res Ecclesiae conservare (neque alienare, seu in feudum, censum, vel emphytheusim dare, quomodolibet, ex quacunque causa) et ut indiminutae custodiantur operam dare. Quamvis enim quarti Leonis tempore hauddum feudi nomen obtineret, posterioribus tamen saeculis, cum professio ista usu recepta erat, mutatio unius voculae [Col. 0624B] facta fuit, ut res significantius exprimeretur. Certe opportunior occasio haec adjiciendi pro omnium satisfactione et futura conservatione, se nunquam obtulit, quam post Sergii II pontificatum, quem incompto admodum stylo descriptum videsis ap. Vignolium (Anast. tom. III in Serg. II, an. 40 ad 48) seu potius ex membranis Farnesianis diligentissime excerptum ab eruditiss. praesule Franc. Blanchinio, per me alibi in lucem editum (G. 1755, p. 292). Qualiscunque autem fuerit professio Leonis IV, ea missis imperialibus praesentibus ante consecrationem fieri praecipitur in utroque diplomate. Quam, quia necessario absque missorum praesentia Leo praestitit, sponte illam fecisse dicitur. Jure autem ac merito iniquissimis iis temporibus instaurantur decreta Eugenii II de canonica et justa electione; et Leonis IV de consecratione coram imperialibus legatis. Nam antequam in diuturna illa vacatione imperii saeculi decimi Ecclesiae Romanae disciplina omnis pessumdaretur, Joannes IX utrumque collapsum in Romano concilio restituere, licet [Col. 0624C] nequidquam, nixus erat (Diss. 2, n. 40, p. 118), alioque in concilio Ravennae habito (Bar. 904, n. 16; Labbe tom. IX, p. 509) querebatur cap. VII violatum esse diploma imperiale Widonis et Lamberti Augg. alienando, seu in censum vel emphyteusim dando Ecclesiae bona (Diss. 1, n. 34); quamobrem ab imperatore aliquod remedium afferri efflagitabat. Unde patet quam necessaria esset iis temporibus instauratio imperialis auctoritatis, ne horum similia committerentur, modo Augusti Germaniae Carolum Magnum posterosque ejus fuissent imitati, scientes, se suscepisse Urbem divinitus gubernandam, et Matrem omnium ecclesiarum Dei defendendam, atque sublimandam, ut aiebat Ludovicus II in epist. ad Basilium.

XXIV. Quae sequuntur, jam dixi in praecedenti dissertatione desumpta esse ex Lotharii constitutione Eugenio II consentiente anno 824, ordine tantum rerum immutato, verbisque quandoque aliis adhibitis. [Col. 0624D] Unum hic mihi addendum esse video, Pagium videlicet eruditosque alios, qui eam conditionem, salva in omnibus potestate nostra, etc., ad superiora 186 referunt, ictu ancipiti quae praecedunt et quae sequuntur destruere. Si enim imperatores quascunque res juris apostolici confirmatas, supremo tantum dominio sibi reservato in ducatibus Tusciae et Spoleti, conditione illa complectuntur, fallax igitur confirmatio est. In Romani autem pontificis creatione, nec decreti electionis confirmandi, nec legatos mittendi, »qui violentiam et scandala in ejus consecratione non pemittant fieri,« ut decernitur in concilio Joanni IX potestas ulla imperatoribus remanet, sed consecrationi duntaxat interesse videntur cum clero et populo, incertum quo jure Romam venerint. E contrario si conditio illa referatur ad constitutionem Eugenii II et successorum, qua imperiali auctoritate clerus et populus sacramento astringuntur ad canonicam et justam electionem, et ad spontaneam [Col. 0625A] promissionem, seu professionem Leonis IV, qua coram imperialibus missis se canones et decreta praedecessorum ac praesertim res Ecclesiae conservaturum pollicetur: tum vero perspicua est imperialis potestas in Romani pontificis creatione. At Pagii aliorumque opinio, qui scilicet, ut Occidentis imperatoribus jus confirmandae electionis vindicent, gravem iis injuriam faciunt, dum Odoacris et Augustorum Orientis usurpationem iisdem attribuunt, convellitur. Nam Otto et Henricus hanc imperatoriam potestatem, quam uterque vult salvam, non Lothario et Ludovico Augustis, sed Eugenio qui de electione [Col. 0626A] decrevit, et Leoni IV qui pontificum omnium primus in exsecutionem misit Sergii II constitutionem, qua Lotharius et Ludovicus potestatem illam obtinuerant, referri testantur acceptam. Quamobrem jus illud imperiale, pro quo asserendo tam multa disputant, tamque vehementer digladiantur, imperatores ipsi respuunt, seque apostolicae sedis privilegio in re tanti momenti habere potestatem fatentur, quam sibi suisque posteris salvam fore constituunt. De subscriptionibus caeterisque ad extremam partem diplomatis pertinentibus, dixi in praecedenti dissertatione.




[Col. 0625]
187 EXEMPLUM PRIVILEGII HENRICI IMPERATORIS DE REGALIBUS BEATO PETRO CONCESSIS.

[Col. 0625B] [a 1Kb] In nomine Domini Dei omnipotentis, Patris, et Filii, et Spiritus sancti. Ego Henricus Dei gratia imperator Aug. [b 1Kb] spondeo atque promitto per hoc pactum confirmationis nostre tibi beato Petro principi apostolorum et clavigero regni celorum, et per te vicario tuo donno Benedicto summo pontifici, et universali pape, sicut a predecessoribus vestris usque nunc in vestra potestate ac ditione tenuistis, et disposuistis [c 1Kb] civitatem Romanam cum ducatu suo, et suburbanis suis, atque viculis omnibus, et territoriis ejus montanis, ac maritimis, litoribus, ac portubus, seu cunctis civitatibus, castellis, oppidis, ac viculis Tuscie partibus, id est Portum, Centumcellas, Cerem, Pledam, Marturianum, Sutriam [Maturianum, Sutrium], Nepem, Castellum Gallisem, Ortem [Orcem], Pollimartium, Ameriam, Tudam, Perusiam cum tribus insulis suis, id est majore et minore, Pulvensim [, et lacu], Narniam, et Utriculam [Utriculum] cum omnibus finibus et territoriis ad supradictas civitates [Col. 0625C] pertinentibus.

Necnon et exarchatum Ravennatem sub integritate [Col. 0626B] cum urbibus, civitatibus, oppidis, et castellis, que pie recordationis donnus Pippinus, et donnus Carolus, et donnus Ludovicus, et Octo filius ejus predecessores videlicet nostri beato Petro apostolo, et predecessoribus 188 vestris jamdudum per donationis paginam contulerunt [d 1Kb] , hoc est civitatem Ravennam, et Emiliam [e 2Kb] , Bobium [, et], Cesenam, Forumpopuli, Forumlivii, Faventiam, Imolam, Bononiam, Ferrariam, Comiacclum [Comiaclum], Adrianis, atque Gabellum, cum omnibus finibus, territoriis, atque insulis terra marique ad supradictas civitates pertinentibus. Simul et Pentapolim, videlicet Ariminum, Pensaurum, Fanum, Senogalliam, Anconam, Auximum [Ausimum] Humanam, Hesim, Forumsimpronii [F. Sempronii], montem feltri, Urbinum, et territorium Valvense [Balnense], Callis, Luciolis, et Eugubium cum omnibus finibus ac territoriis ad easdem civitates pertinentibus. Eo [Eodem] modo territorium Sabinense [f 1Kb] , sicut a predictis imperatoribus [Col. 0626C] antecessoribus nostris [g 1Kb] beato Petro apostolo per donationis scriptum concessum est sub integritate.

[Col. 0627A] Etem [Et est] [a 1Kb] in partibus Tuscie Longobardorum Castellum Felicitatis, Urbivetum, Balneum Regis, Ferenti, Viterbium, Ortem [Orthem], 189 Martam, Pledam, Tuscanam, Suanam, Populonium, Rosellas [Roselles], cum suburbanis, atque viculis, et omnibus territoriis, ac maritimis oppidis, seu finibus omnibus.

Itemque a Lunis [alunis] cum insula Corsica in Suriano, deinde in monte Bardonis, deinde in Berceto, exinde in Parma, deinde in Regia, et exinde [Regia, exinde] in Mantua, atque in monte Silicis, atque provincia Venetiarum, et Ystria [Istria]. Necnon et cunctum Spoletanum ducatum, seu Beneventum [Beneventanum] una cum ecclesia sancte Christine posita prope Papiam juxta padum, quarto miliario.

Item in partibus Campanie Sora, Arces, Aquinum, Ariminum, Teanum [Arpinum Theanum], Capuam, necnon et patrimonium ad potestatem et ditionem [Col. 0627B] vestram pertinentia, sicut est patrimonium Beneventanum, et Neapolitanum, atque patrimonium Calabrie superioris, et inferioris. De civitate autem Neapolitana, [cum] castellis, et territoriis, ac finibus et insulis sibi pertinentibus, sicuti ad easdem aspicere videntur, necnon patrimonium Sicilie, si Deus nostris tradiderit illud manibus. Simili modo civitatem Gajetam [Cajetam], et Fundum cum omnibus earum pertinentiis [b 1Kb] .

Super hec [hoc] confirmamus vobis Fuldense monasterium, et abbatis ejus consecrationem, atque omnia monasteria, cortes, et villas, quas in ultramontanis sanctus Petrus habere dinoscitur, absque antesna uinni reringa, sive uuillinbach [Vumiteringa, sive Urullmbach], que a sancti Petri ecclesia per conventionis [commutationis] paginam episcopo nostro Babembargensi [Babembergensi] collate sunt [c 1Kb] . Pro quibus sepedicte Ecclesie sancti Petri transcribimus, concedimus, et confirmamus omnem illam terram, [Col. 0627C] quam inter Narniam, Teramnem, vel Spoletum ex regni nostri parte habuimus. Sub tuitione preterea [Col. 0628A] sancti Petri, et vestra vestrorumque successorum pretaxatum episcopium Babembargense [episcopum Babembergensem] offerimus. Unde 190 sub pensionis nomine [nostrae] equum unum album faleratum ex ejusdem loci episcopo vos annualiter suscepturos sancimus [d 1Kb] .

Offerimus insuper, firmamus, et roboramus tibi beato Petro, ac vicario tuo donno Benedicto, et successoribus ejus prout bone memorie pape Joanni, suisque successoribus a predecessoribus nostris Octonibus [Ottonibus] factum est, civitates et oppida cum piscariis suis, Reatem, Amiternam [Amiternum], Furconem, Nursiam, Balvam, et Marsiam, et alibi civitatem Teramnem cum pertinentiis suis [e 1Kb] .

Has omnes supradictas provincias, urbes, et civitates, oppida, atque castella, viculos, ac territoria, simulque patrimonia pro statu regni nostri cunctoque populo Christiano [Christianorum populo] conservando jam dicte Ecclesie tue, beate Petre, vicarioque [Col. 0628B] tuo Benedicto, ac successoribus ejus usque in finem seculi eo modo confirmamus, ut in suo detineant jure, principatu, atque ditione [f 1Kb] .

Simili modo per hoc nostre delegationis pactum confirmamus donationes, quas pie recordationis Pipinus rex, et postea donnus Carolus excellentissimus imperator, ac deinceps ditiones [Ottones] piissimi beato Petro Christi apostolo voluntate spontanea contulerunt [g 2Kb] , 191 necnon et censum, vel [et] pensionem, seu ceteras donationes [dationes], que [quae annuatim] in palatium regis Longobardorum inferri solebant sive de Tuscia, sive de ducatu Spoletano, sicut in suprascriptis donationibus, et inter sancte memorie Adrianum papam, et donnum Karolum imperatorem convenit, quando idem pontifex eidem de supradictis [suprascriptis] ducatibus, id est Tuscano et Spoletano sue auctoritatis preceptum confirmavit. Eo scilicet modo ut annis singulis predictus census ad partem ecclesie sancti [beati] Petri persolvatur, salva [Col. 0628C] super eosdem ducatus nostra in omnibus dominatione et illorum ad nostram partem subjectione [h 1Kb] .

[Col. 0629A] Ceterum, sicut diximus, omnia superius nomina [nominata] ita ad vestram partem per hoc nostre confirmationis pactum corroboravimus, ut in vestro permaneant jure, principatu, atque ditione, et [ut] neque a nobis, neque a successoribus nostris per quodlibet argumentum, sive machinationem, in quacumque parte vestra potestas imminuatur, aut a vobis inde aliquid subtrahatur. De supradictis vero provinciis, urbibus, civitatibus, oppidis, castris, viculis, territoriis, atque patrimoniis, necnon et pensionibus, atque censibus; ita ut neque nos facturi simus, neque quibuslibet ea facere volentibus consentiamus. Set [Sed] potius omnia, que superius leguntur, id est provincie, civitates, urbes, oppida, castella, terras, patrimonia, atque insule, censusque et pensiones ad partem ecclesie beati Petri apostoli, atque pontificum in sacratissima sede illic residentium, nos in quantum possumus, defensores esse testamur: ad hoc ut eam [ea in] illius ditionem ad [Col. 0629B] utendum, atque disponendum firmiter valeant optineri [obtineri].

Salva in omnibus potestate nostra, posterorumque nostrorum [a 1Kb] , secundum quod in pacto, et constitutione, ac promissionis firmitate 192 Eugenii pontificis successorumque illius continetur: ut omnis clerus et universi populi Romani nobilitas propter diversas necessitates, et pontificum irrationabiles erga populum sibi subjectum asperitates retundendas, sacramento se obliget, quatinus futura pontificum electio, quantum uniuscujusque intellectus fuerit, canonice et juste fiat. Et ut illi [ille], qui ad hoc sanctum apostolicum regimen eligitur, nemine consentiente consecratus fiat pontifex, priusquam talem in presentia missorum nostrorum, seu universe generalitatis faciat promissionem, pro omnium satisfactione atque futura conservatione, qualem donnus, et venerandus spiritualiter [spiritualis] pater noster Leo fecisse dinoscitur [sponte fecisse dignoscitur].

[Col. 0629C] Preterea alia minora huic operi inserendum previdimus [inserenda providimus]: videlicet, ut in electione pontificum neque liber, neque servus ad hoc venire presumat, ut illis Romanis, quos ad hanc electionem per constitutionem sanctorum patrum [Col. 0630A] antiqua admisit consuetudo, aliquod faciat impedimentum. Quod si quis contra hanc nostram constitutionem ire presumpserit, exilio tradatur. Insuper etiam ut nullus missorum nostrorum cujuscumque impeditionis argumentum componere audeat in prefatam electionem prohibemus. Nam et hoc omnimodis instituere placuit, ut qui semel sub speciali defensione donni apostolici, sive nostra fuerint suscepti, impetrata juste utantur defensione. Quod si quis in quemquam illorum, qui hoc promeruerunt, violare presumpserit, sciat, se esse vite sue periculum incursurum. Illud etiam confirmamus, ut donno apostolico justam in omnibus servent obedientiam, seu ducibus, et judicibus suis ad faciendam justitiam.

Huic enim institutioni hoc necessario annectendum esse perspeximus, ut missi donni apostolici, seu nostri semper sint constituti, qui annuatim nobis renuntiare valeant, qualiter singuli duces, ac judices [Col. 0630B] [populo] justitiam faciant, hanc imperialem constitutionem quomodo observent. Qui missi decernimus, ut primum cunctos clamores, qui per negligentiam ducum, vel judicum fuerint inventi, ad notitiam donni apostolici deferant, et ipse unum e duobus eligat: aut statim per eosdem missos fiant necessitates emendate, aut misso nostro nobis renuntiante, per nostros missos a nobis directos emendentur. 193 Hoc ut ab omnibus fidelibus sanctae Dei Ecclesiae, et nostris [vestris] firmum esse credatur, proprie manus signaculo subscriptionibus hoc pactum confirmationis nostre roboravimus, et sigilli nostri impressione adsignari jussimus. + Signum donni Henrici gloriosissimi Romanorum imperatoris Aug. Signum Erchandildi [b 1Kb] Maguntin. archiepiscopi. Signum Herberti [Heriberti] Coloniensis archiepiscopi. Signum Bobonis [c 1Kb] Treverensis [Trevirensis] archiepiscopi. Signum Thiederici [d 1Kb] Metensis episcopi. Ego Heberhardus [e 1Kb] Babemburgensis [Bambergensis] ecclesie [Col. 0630C] episcopus Romane sedis subditus s-s [f 1Kb] . Ego Macelinus Wirciburg. episcopus s-s. Ego Waltius [Walterius] Spirensis episcopus s-s. Ego Ruodardus [Ricodardus] Constantien. episcopus s-s. Ego Rodalricus Kuriensis [Zodalricus Curien.] episcopus s-s. Ego [Col. 0631A] Adabertus Basiliensis episcopus s-s. Ego Heimmo [Hemmo] Vverdunensis episcopus s-s. Ego Walti Heihsteidensis [Walter Heicsteden]. episcopus s-s. Signum Richardi Fuldensis [Fuld. abbatis]. Signum Arnoldi Herfendensis abbatis. Signum Bruchardi abbatis. Signum Ryodhois Eluanen. abbatis [a 1Kb] . Signum Gottifredi ducis. Signum Beringardis [Beringardi] ducis, Signum Thiedericis [Thiederici] ducis [b 1Kb] . Signum Welphonis [Velphonis] comitis. Signum Cunonis [Col. 0632A] comitis. Signum 194 Cunradi [Kunradi] comitis. Signum Octonis [Ottonis] comitis. Signum Adilbrahtis [Adilbrrahtis] comitis. Bobonis [Signum Bob.] comitis. Signum Frederici comitis. Signum Bezelini comitis. Signum Ezonis comitis palatini. Signum Frederici Camerarii. Signum Ezonis infertoris [Infercorum]. Signum Heimzonis [Heunzonis] pincernarii. Signum Huzis Alimunberenger. Adilman. Adhilbero [c 1Kb] .




[Col. 0631]
195 DISSERTATIO DE CHARTULA COMITISSAE MATHILDAE SEU DONATIONE S. SEDI SEMEL ET ITERUM FACTA.



CAPUT PRIMUM. De nomine, conditione, situ, vicibus terrae Mathildis.
[Col. 0631B]

I. Quanquam duo Romanorum reges, post sanctum imperatorem Henricum, diadema imperiale susceperint, Conradus Salicus anno 1027 a Joanne XIX, ejusque filius Henricus a Clemente II an. 1046, ac proinde jura omnia sanctae sedis suo uterque diplomate confirmaverit, quod usu receptum erat, eorum tamen neutrum ditiones sanctae sedis amplificasse diplomata sequentium imperatorum demonstrant. Permutatio tantum Beneventanae civitatis facta est a praedicto Henrico cum transalpinis Ecclesiae juribus, ut praecedenti dissertatione (n. 13 et seqq.) vidimus, dum sanctus Leo IX Wormatiae degeret anno 1053. Duo autem singularia undecimo Ecclesiae saeculo evenerunt, quae maximum Ecclesiae ditionibus incrementum attulere. Primo scilicet Romani pontifices Northmannorum ope antiqua jura sanctae [Col. 0631C] sedi vindicarunt in Apuliae et Calabriae ducatu, et principatu Capuae, ex quibus Neapolitanum regnum coaluisse postmodum constat: et in Siciliae insula, septem jam saeculorum praescriptione confirmata; deinde magna illa comitissa Mathildes, absque prole decedens, bonorum suorum omnium apostolorum principem heredem instituit, ut ait Domnizo:

Propria clavigero sua subdidit omnia Petro;
Janitor est coeli suus haeres, ipsaque Petri:
Accipiens scriptum de cunctis Papa benignus
De primo ex duobus his capitibus nonnihil est dictum in superioribus, et opportune aliquid adjiciendum erit. At de altero, seu de Mathildica donatione, cum opinio aliorum alia in editis tot libris reperiatur, serio agam necesse erit in praesentia.

II. Donationem hujusmodi semel et iterum factam esse inter omnes tam veteres quam recentiores constat. Primum scilicet Canusii anno 1077 postquam Mathildes deprehendit Henrici IV regis Romanorum [Col. 0631D] 196 poenitentiam fuisse falsam, sibique metuere ab eodem coepit. Rem narrat Domnizo comitissae ejusdem capellanus, et hujus auctoritate uberius card. Baronius (1077, n. 23) et Florentinius (Memor. lib. II, p. 181), Petrus Diaconus Leonis Ostiensis continuator, quem Baronius aliique Ostiensem ipsum minus recte appellant; non enim senserunt continuationem Ostiensis incipere a cap. 34 libri III De renovatione Ecclesiae sancti Martini; Petrus, inquam, Diaconus (lib. III, cap. 49) Domnizoni astipulatur, »Anno autem, aiens, Dominicae incarnationis 1077, Mathilda comitissa Liguriae et Tusciae, iram imp. Henrici sibi infesti metuens, Liguriam et Tusciam provincias Gregorio papae et S. Rom. Ecclesiae [Col. 0632B] devotissime obtulit. Haec ergo causa inter pontificem et Romanum imperium dissensionis et odii fomitem ministravit.« Diploma istud primum periisse constat ex altero, quod comitissa eadem quinque et viginti post annos condidit, anno videlicet 1102 juxta illius tenorem; exstatque hoc postremum apud Baronium (eod. an. n. 20), Leibnitium (Scriptor. rer. Brunsw., tom. II, p. 687), Muratorium (Rer. It. Script.,tom. V, p. 384) pluresque alios, quos praetermitto una cum Lunigio (Cod. It. Dipl. tom. II, p. 701; et Spic. Eccl. contin. I, p. 163). Nam compertum habeo editiones omnes profectas esse ex pervetusto illo codice Vaticano olim card. Sirleti, unde illud transcripsit card. Baronius. Quod Leibnitius luculenter testatur (Ib., tom. I, Introd.): »Adjeci, inquit, et chartulam comitissae Mathildis super concessione bonorum suorum facta Romanae Ecclesiae, quae in eodem codice ascripta reperitur, neque scio an ejus authenticum exemplar alibi habeatur.« Deinde usum [Col. 0632C] se esse fatetur ill. Laurentii Zacagni bibliothecae Vat. custodis ope in recensendo tum ipsam chartulam, tum Vitam Mathildis ab ejus capellano Domnizone conscriptam.

III. Chartulae ejusdem exemplum, quod per me prodit in lucem, praeferendum haud dubie est quibuscunque aliis undelibet desumptis. Albiniano enim ex codice praestantissimo, unde monumenta alia meo lectori exhibui, non uno ex capite describendum atque evulgandum mihi esse intellexi. Primo siquidem auctor codicis Cencio antiquior, et, verbo absit invidia, in colligendis vetustis monumentis diligentior atque accuratior fuit. Deinde Leibnitianam recensionem pluribus in locis mendosam ostendit. Postremo emendationes a Muratorio factas aliorum diplomatum ope inutiles reddit, ipsumque se prodit ex comitissae autographo exceptum. Quamobrem ad diploma quod attinet, nullum ex tot apographis ante hunc diem in lucem prodiit Mathildianae chartulae magis simile. Utinam 197 chartulae ipsius [Col. 0632D] summa non esset ubique eadem! Unus siquidem apostolorum princeps instituitur haeres bonorum omnium magnae comitissae; at bona ista non ut in pluribus ejus diplomatibus pro variis monasteriis atque ecclesiis singillatim enumerantur, sed aut bonorum suorum omnium, aut propriae terrae generali nomine designantur:

Cui propriae sortem telluris subdidit omnem,
ait supralaudatus Domnizo, quo integrior testis haberi non potest. Quae res multae inter antiquos recentesque auctores dissensionis causa fuit. Alii siquidem provincias, civitates et castra alii, aliique praedia duntaxat bona propria Mathildis fuisse contendunt. Leonis Ostiensis [Col. 0633A] continuator Liguriam et Tusciam pontifici et S. R. Ecclesiae donatas affirmat, quod fieri nequaquam potuit. Dominicus Mellinus, qui anno 1589 librum edidit pro sua aetate satis eruditum de rebus Mathildis, et post quinquennium libri ejusdem apologiam adversus D. Benedictum Luchinum Mantuanum ord. Ben., opinionem sequitur Joannis Villani (lib. IV, c. 20) de quibusdam oppidis a Beatrice coemptis, aliisque a Mathilde aedificatis, deque multis hujus opibus et praediis, quae nostram quaestionem integram relinquunt. Luchinus praedictus (Chron. c. 3) Beatrici dotem constitutam fuisse ait a consanguineo Henrico II Mutinam, Lucam, Regium, Parmam. Felix Contelorius, vir maxime eruditus in sua Mathildis genealogia (p. 61 seq.), de nuptiis ejus loquens cum Welfone Bavariae ducis filio, affert Mathildianas litteras ex chron. Bohem. Cosmae Pragensis, quibus totius regnum Lombardiae, plurimasque civitates et oppida Welfoni promittit. At regnum [Col. 0633B] Langobard. juris imperii erat.

IV. Hisce autem ex auctoribus ingentes Mathildis divitias veras falsasve discimus, nihil vero lucis acquirunt bona propria sanctae sedi relicta. Secus esse videretur de Francisco Maria Florentinio, qui anno 1642 librum edidit, cui fecit nomen Memorie di Matilde la gran contessa d'Italia. At si monumenta dempseris, quae plurimas Mathildis donationes, et decreta, chartasque continent, per devia eum abire comperies. Idem vero allodialia tantum bona donata esse putat (lib. II, p. 344). Quid vero? Post annos quatuor et quinquaginta, seu 1696, D. Benedictus Bacchinius, aliis omnibus facile praeferendus, sua in absolutissima historia monasterii sancti Benedicti de Padolirone agens de hac donatione (lib. II, p. 74), inter causas irae maximae, qua Henricus IV exarsit in Mathildem, »donationem omnium suarum ditionum, quam fecit Mathildes sanctae sedi,« recenset. Infra autem (lib. III, p. 141 seqq.) quaestionem 198 movet, num allodialia [Col. 0633C] tantum, an etiam regalia bona intelligi debeant. Deinde aiens abs re sua esse istud inquirere, quaestionem discutiendam permittit tractantibus hanc materiam ex professo. Quod profecto est Florentinii opinionem ad trutinam revocare, atque integram rem relinquere.

V. Attamen incredibile dictu est, quanto cum plausu Godefridus Guillelmus Leibnitius, Ludovicus Antonius Muratorius, nostrisque diebus Christianus Ludovicus Scheidius Jetus, Florentinii opinionem acceperint. Quam quidem consultius deseruissent cum Bacchinio, ut ex dicendis fiet evidens. Leibnitius quippe in ipsa sui operis introductione: »Notandum autem est, inquit, ea tantum donasse Mathildem, quae jure proprietario, seu allodii possidebat. Itaque ducatus Spoleti, aut Tusciae marchia, et quae alia beneficio Caesarum feudali majores ejus habuerant, comprehendi donatione non potuisse.« Muratorius (cujus epistolam de duabus lineis Guelficis [Col. 0633D] Mutinensi et Brunswicensi Leibnitius, tanquam sibi amicissimi hominis, primo sui operis volumini adjecit) passim sequitur eamdem opinionem, praecipue in Annalium tomo IV et alibi (Scr. Ital. tom. V, p. 366). Nemo tamen affluentius causam istam egit Scheidio, qui quatuor magnis voluminibus origines Guelficas est amplexus. De Mathildiana enim donatione disserens (tom. I, a p. 448 ad 463) eam cum Leibnitio et Muratorio ad praedia et castra duntaxat coarctat; deinde auctoritate Muratorii usus aliquod etiam ex iis castris, propriis Ecclesiae Romanae, eripere non veretur: »Cl. Muratorius, inquit, non absque ratione putat Henricum nunc etiam castellum Canossae in feudum dedisse avo Guidonis et Rolandini, quibus Fredericus primus imperator anno 1185 ejusdem investituram innovavit diplomate, cujus editionem pollicetur.« Erudium par! Henricus V donationem susdeque habuit, invasitque haereditatem Mathildis; Frederici autem [Col. 0634A] diploma, quod promittitur, licet post pacem Constantiae factum, nullo loco habendum difficili in eo statu, non solum sanctae sedis, sed Italiae omnis, de quo uberius et opportunius dicam.

VI. Praeterire hic non possum, nec debeo, Joannis Friderici Joakim Hallensis dissertationem anno 1735 elaboratam pro asserendo Mathildicam donationem Magnae Britanniae regi Brunswico-Luneburgensi electori. Idque non alia fini, quam demonstrandi causa, male admodum feuda post Mathildem nata a priscis illis beneficiis aevi Mathildiani secerni. Ponit primum iste auctor (Praef. p. 1, et c. 2, p. 29) terram comitissae 199 ab eruditis definiri »marchiam Tusciae, ducatum Ferrariensem, ducatum Parmensem, Placentinum, Mantuanum, Spoletanum, marchiam Anconitanam, Lucam.« Deinde harum ditionum priorem ab aliis affirmari ait post caeteras traditam esse Bonifacio viro Beatricis, ac patri Mathildis a Conrado Salico jure feudi: feuda vero nondum [Col. 0634B] nata esse, proindeque tam Tusciam quam ditiones caeteras, quarum Mathildes haeres fuit, allodia esse contendit. »Ipsi autem (Bonifacio) tradita a Conrado Salico, ut propria: adeoque erant allodia, in quibus Bonifacii posteri omnesque ex ejus familia succedere debebant.« Ita ille (cap. 3, § 3 seq. p. 46). Mitto caetera: non enim illi adhaereo quatenus recensitas provincias, quia feuda nondum nata erant, allodialium vult naturam induisse. Etenim alia dono dari, alia beneficio, seu beneficiario jure concedi consueverunt, modico cum discrimine inter beneficium et feudum. Utriusque rei chartae plures in annalibus exstant, novaeque in dies a recentioribus eduntur in lucem. In codice saepe laudato Albiniano est »Transcriptum cartule Odonis de Poli de tota terra sua, quam beato Petro et S. R. Ecclesiae in proprietatem donavit m. prop. ind. v,« anno scilicet 1157. Eodemque anno »Aliud transcriptum cartule domini pape de eadem terra, quam eisdem comitibus in beneficium concessit.« Et notandum, [Col. 0634C] quod ante biennium in eodem cod. mentio feudi reperitur: »De medietate civitatis Tusculane data Jonathe in feudum, que post mortem ejus debet ad Romanam Ecclesiam libere reverti.« Itaque nata essent necne Mathildiano aevo jura feudalia, parum refert: beneficiaria erant, quae a donationibus in proprietatem distinguebantur.

VII. Quamobrem recte Sigonius (de Regno It. an. 1115), Mathildis morte narrata: »Ita, inquit, Parma et Mantua ad eum (Henricum V) pervenit. Ferraria quam Thedaldus avus a Joanne XIII pontifice acceperat, Romanam ad Ecclesiam rediit.« Non enim aliter loqui debuit illius aevi rationem habens. Et sane hanc historiae partem Baronium et Pagium ex auctoribus synchronis certisque monumentis petitam in annales retulisse quis ignorat? Ditiones sanctae sedis et Italiae regnum ad rem nostram faciunt. Haec serio animadverti oportet apud laudatos auctores: compertum quippe erit (Bar. 1110, n. [Col. 0634D] 2 seqq.) in pactis conventis inter Paschalem II et Henricum V ante coronationem duo ista capita existere: »Patrimonia possessionesque beati Petri restitueret, sicuti a Carolo, Ludovico, Henrico, aliisque imperatoribus concessa sunt, libera, servaretque ea beato Petro pro viribus.« Et paulo infra: »Quae 200 omnia postquam impleverit rex, papa juberet episcopis astantibus in die coronationis ejus, ut regalia imperatori dimitterent, quae a temporibus Caroli, Ludovici, Henrici, aliorumque praedecessorum ad regnum pertinebant.« Quae sacramento Henrici et principum imperii, necnon Petri Leonis pro pontifice confirmata fuerunt (Id., 1111, n. I seqq).. Quidquid sacrilege a perjuro Caesare actum fuit die ipso coronationis, privilegia per vim et metum a pontifice captivo extorta, eademque in concilio episcoporum et cardinalium cassata legi apud Baronium malo, quam tragicis hisce rebus enarrandis plus aequo digredi a re proposita. Id unum memoria teneri [Col. 0635A] cupio, tum regnum Italiae, tum ditiones pontificias Henrici IV temporibus in eo magno ac diuturno sacerdotii et regni certamine disturbatas, ad statum pristinum revocari non potuisse ante Mathildis mortem, ac proinde antequam sanctae sedi haereditatem adire fas esset.

VIII. Ne Mathilde quidem decedente an. 1115, Paschali II illius adeundae facultatem fuisse constat: nam Henricus quintus jure propinquitatis haereditatem omnem invasit (Bar. et Pag. n. 8, 7). Nec nisi post Augusti hujus mortem anno 1125, die 22 Maii, Honorius II sanctae sedi vindicans jura sua, Alberto duci et marchioni Tusciae investituram tradidit illius haereditatis, ut docet Muratorius (Antiq. Est. par. I, c. 30, p. 293) qui donationem affert ab eo factam monasterio Padolironensi: »Albertus Dei gratia marchio et dux, lege vivens Salica, cooperante gratia, et beati Petri et domini papae Honorii ejus vicarii munere ad hujus honoris provectus fastigia, ad [Col. 0635B] petitionem conjugis suae, ac etiam pro mercede animae, dominae Mathildae comitissae, etc.« Perinde Honorii successor Innocentius II anno 1133 Lotharium II et Richizzam Augg. investivit, exstatque hujusmodi praeceptum apud Baronium (1133, n. 3) et apud Labbeum (Conc. tom. X, p. 946) quod hic transcribere non gravabor ex codice Albiniano aliquanto varium, quod inscribitur: »Innoc. papa II Lothario imp. Aug. et Rigette imperatrici. Allodium bo. me. comitisse Mathilde, quod utique ab ea beato Petro constat esse collatum, vobis committimus, et ex apostolicae sedis dispensatione concedimus, atque in praesentia fratrum nostrorum archiepiscopor., episcopor., abbatum, necnon principum, et baronum, per anulum investimus, ita videlicet ut centum libras argenti singulis annis nobis et successoribus nostris exsolvas, et post tuum obitum proprietas ad jus et dominium S. R. Ecclesie cum integritate absque diminutione et molestia revertatur. Quod si [Col. 0635C] nos, vel fratres nostros 201 in eamdem terram venire, manere, vel transire oportuerit, tam in susceptione quam in procuratione, atque securo conductu, prout apostolicam sedem decuerit, honoremur. Qui vero arces tenuerint, vel rector terrae fuerit, beato Petro, et nobis, nostrisque successoribus fidelitatem faciant.« Utramque investituram brevem admodum fuisse colligitur ex ejusdem indole: non enim ad successores transibat, sed eo decedente, qui investituram acceperat, ad jus ac dominium sanctae sedis revertebatur. Idcirco Albertus marchio septem circiter annis eam terram retinuit, Lotharius autem non bene quinque; nam anno 1137, die 3 Decembris, excessit e vita.

IX. Hinc vero per annos fere septem et septuaginta usque ad 1215, Arnaldistis rege Romanorum Conrado in Urbe grassantibus, Friderico postmodum Aenobarbo jura sanctae sedis ubique invadente, ac pontificibus ob rerum maximam difficultatem longe ab Urbe vagantibus, nulla reperitur investitura. Praedicto [Col. 0635D] autem anno Innocentius III, qui ab initio pontificatus ditiones Ecclesiae praecipuas recuperaverat, Salinguerrae Ferrariensi partem Mathildianae haereditatis concessit. Cujus rei monumentum a Raynaldo relatum (1215, n. 40) hic subjiciam, qua pertinet ad rem nostram, ex juramento praedicti Salinguerrae: »Id totum, inquit, quod mihi concessistis in feudum de terra quondam cla. me. comitissae Mathildis, videlicet Medicinam, et duas partes Argellatae, Mombarozzone cum plebatu sanctae Mariae, Carpum, Carpinetum, Besinatum, Mandrinam, Bibianellum, Castrum Ariani, Foscundum, Mozzole, Bondenum, Ardumi, Pigniacium cum universis curtis, et pertinentiis, juribus, et honoribus omnium praedictorum castrorum et locorum, et cuncta jura, et reditus, responsiones, jurisdictiones et honores, usus et albegarias, quae sunt dicti poderis praedictae comitissae Mathildis piae memoriae in iis locis, sive pertinentiis, videlicet in Sablono, Gazolo, Belegaria, Biolotorta, [Col. 0636A] Dianzano, Casale magno, Casale ligogno, Fregasso, Pregnano, Caviano, Runcaliis, Planzo, Castro Canusiae ejusque curiae, Fontana, Campogajano, sancto Martino de Riosustinolo, Padis, Corregia, Fossacanalis, Miliare, Gurgatellis, Fossulis, Brundiono, Soleria. Et in toto podere q. Cavalcacomitis, ac universo Imolae comitatu, et in toto eo, quod est in praenominato podere. In episcopatu Bononiensi, Mutinensi, Regino, Parmensi, caeterisque aliis episcopatibus adjutor ero ad retinendum et defendendum quae habet, et quae non habet ad recuperandum, et cum recuperata fuerint, 202 ad retinendum et defendendum contra omnem mortalem. Eamdemque vero terram nec teneo, nec tenebo nisi a Romana tantum Ecclesia, et pro ipsa solvam ei singulis annis, nomine census, quadraginta marchas argenti, et serviam ei pro ipsa terra meis sumptibus: in Lombardia et Romania cum centum militibus; in Tuscia vero, Vallespoletana, vel Marchia cum quinquaginta. [Col. 0636B] Ab Urbe autem et infra versus Apuliam per Campaniam, et totum regnum Siciliae cum viginti, per mensem integrum singulis annis, quandocunque fuero requisitus, tempore veniendi et recedendi minime computando, et deinde, cum sibi placuerit, in suis duntaxat expensis. Legatos et nuntios apostolicae sedis in terram venientes praedictam devote recipiam et honorifice pertractabo.«

X. Versipelli huic homini pontificem adhibuisse nimiam fidem posteriora facta monstrarunt, ista vero huc non spectant. Investiturae bonorum Mathildis exemplum aliud, atque omnium extremum, ni fallor, exstat apud Raynaldum (1221, n. 29 seq.) ex libro Censuum, et alio ex cod. Bullar. ms. Tametsi hujusmodi investituram verius restitutionem appellabimus, nam Fredericus II voce investiendi utitur, dum Honorio pontifici terram Mathildianam restituit: »Tam de castro praedicto (Gonzagae), inquit, quam de aliis castris, scilicet Pepugnano, Bondeno, [Col. 0636C] necnon de toto ipso comitatu, podere, ac terris comitissae praedictae dictos capellanos nomine Romanae Ecclesiae investimus, et eos constituimus possessores, et mandamus de castris praedictis per ven. episc. Taurinensem vicarium nostrum in corporalem possessionem induci.« Fridericum II fuisse superstitem usque ad annum 1250, deinde interregni trium et viginti annorum, ut Germanicis scriptoribus placet, quinque annorum spatio diuturnioris, ut verius alii sentiunt, finem esse allatum a Rudolpho Augustae domus Austriacae progenitore compertum atque exploratum est. Eumdem autem Rudolphum jurium ac bonorum omnium sanctae sedis, post Suevicas tot invasiones, instauratorem, haec suo diplomate distincte ac dilucide exprimere voluit Nicolaus III. »Ad has pertinet tota terra, quae est a Radicofano usque Ceperanum, marchia Anconitana, ducatus Spoletanus, terra comitissae Mathildis, civitas Ravennae, et Aemylia, Bobium, Caesena, Forumpopuli, Forum Livii, Faventia, Imola, Bononia, Ferraria, Comaclum, [Col. 0636D] Adriam, atque Gabellum, Ariminum, Monsfeltri, territorium Balnense, Pentapolis, Massa Trabaria, cum adjacentibus terris.« Diploma istud cum aliis praecedentibus 203 ab Alberto Rudolphi filio confirmatum Bonifacio VIII, videsis apud Raynaldum (1303, n. 9) cum hac additione e schedis Card. Baronii: »Albertus imp. (scil. electus, seu rex Romm.) per suas litteras datas Norimbergae sub hoc anno fecit homagium papae, et juramentum fidelitatis, confirmavitque omnia privilegia et donationes factas de terris per praedecessores, fuitque ab ipso pontifice confirmatus in imperatorem, ut habetur libro privilegiorum Rom. Ecclesiae.«

XI. Hic vero sistendum mihi esse sentio. Non enim satis esse video Mathildianae donationis per ducentos annos jura, possessionem, invasiones, restitutionesque indicasse, cum nihil de conditione seu ingenio ejusdem decreverim: quod profecto maxime necessarium erat, allodialia aliis, aliisque regalia [Col. 0637A] etiam comprehendi ea in donatione volentibus. Bona igitur Mathildis propria penitus expendi oportet, praemisso eorumdem situ, juxta Radevici gravissimum testimonium in appendice ad Ottonem Frisingensem, quo etiam utitur Florentinius (lib. II, p. 352). De iisdem loquens Radevicus (lib. II, cap. 10) »Quorum, inquit, praediorum magnitudinem, ejusque terrae copiosam opulentiam qui ripas Eridani pervagati sunt, non ignorant.« His subjicienda comitissae verba ipsa Canusiae reficientis diploma: tam ea quae ex hac parte montis habebam, quam illa quae in ultramontanis partibus ad me pertinere videbantur. Ista scilicet pronuntiat de primo diplomate, quo Gregorium VII haeredem instituit. Mox eadem confirmans Paschali II adjungit, que in ultramontanis partibus habeo, vel habitura sum sive jure hereditario, sive alio quocumque jure, pro mercede, et remedio anime mee et parentum meorum. De ultramontanis luculenter agens Domnizo (lib. I, cap. 10, et lib. II, c. 4) ab Henrico IV invasa fuisse illa bona testatur:

[Col. 0637B] Praesertim villas et oppida, quae comitissa
Haec ultra montes possederat a genitrice.
Nam Beatrix Friderici Lotharingiae ducis filia, quam iste susceperat ex Mathilde filia Hermanni Sueviae ducis, adeoque Conrado Salico et Henrico III Augg. sanguine juncta erat, cum Bonifacio marchioni Tusciae secundo nupsit, obtinuisse quidem fertur (Luchin. Chron. cap. 3) Lucam, Mutinam, Regium, et Parmam citra montes pro dote: at plura etiam possedisse ultra montes (tametsi Domnizo villas et oppida non enumeret) vetera monumenta testantur, quorum haud dubie praecipuum est Mathildiana ipsa chartula, seu donatio. Nihilominus de bonis 204 ultramontanis ab Ecclesia Romana nunquam possessis vana disquisitio esset; Cismontana duntaxat, eaque juxta ripas Eridani, ut Radevicus ait, quaerenda sunt.

XII. Ac primum serio animadvertendum mihi [Col. 0637C] videtur, quod bona ista propria Mathildis variis nominibus appellata in veterum monumentis inveniuntur, allodium videlicet, terra, domus, podere, comitatus olim appellabantur. Quae quidem generalia nomina latius patent, quam nostro more metientibus aetatem illam videatur. Et vero, narrat Radevicus apud Baronium (1159, n. 16) legatos Adriani IV Friderico Aenobarbo prae aliis capitibus proposuisse: »Nuntios imperatoris in palatiis episcoporum recipiendos« non esse. Quibus Fridericus: »Concedo, inquit, si forte aliquis episcoporum habet in suo proprio solo, et non in nostro palatium. Si autem in nostro solo et allodio sunt palatia episcoporum, etc.« Ei siquidem persuasissimum erat universum terrarum orbem suo esse subjectum imperio. Significatio ista latior allodii difficile invenietur. Ducangius (verb. Alodis) de multiplici alodii usu in vetustis chartis erudite disserit, at simile nihil affert; neque aliud colligitur ex innumeris fere exemplis, quam [Col. 0637D] allodialia bona esse praedia immunia nullique praestationi aut oneri obnoxia. Quam profecto definitionem haud convenire Mathildiano allodio, ut illud appellat Innocentius II allata monumenta planum faciunt. Imo ipsamet Innocentii ejusdem investitura semel allodium vocans, saepius terram bona illa propria Mathildis, deinde juramenta fidelitatis ab arcium custodibus terraeque rectoribus exigens, censum injungens, denique ad certum tempus ea concedens, perspicue docet donationem Mathildicam plus aliquid fuisse quam praedia libera: ac proinde Radevici sententiam haud multum abludere a re nostra. Huc accedit, quod in laudatis capitibus Adriani IV eodem nomine appellantur bona propria Mathildis, quo duae Tusciae Romana et Langobardica, quae civitates plures amplectebantur: »Totius terrae comitissae Mathildis. Totius terrae, quae ab Aquapendente est usque Romam.« Chronicon etiam Weincartense apud Leibnitium (tom. I, pag. 785) voce [Col. 0638A] eadem utitur: »Feminam, inquit, virilis animi, quae ad instar fortissimi principis totam terram illam suo dominio subjugavit (n. 9).«

XIII. Quid, quod idem chronista (num. 13) vetusto Augustae domus exemplo, quae totum Romanum imperium amplectebatur, domum Mathildis eam terram appellat? Narrat ille scilicet quemadmodum Fridericus Aenobarbus »avunculo suo Guelfoni marchiam Tusciae, ducatum 205 Spoleti, principatum Sardiniae, domum comitissae Mathildis in beneficio tradidit.« insignem hunc invasorem ditionum sanctae sedis talia praestitisse aliunde etiam constat: quo jure, non est quaerendum in praesens. Attendi potius debent, quae sequuntur in chronico paulo infra: »Civitates, castella, seu villas per totam domum Mathildis pertransiens, negotia terrae civiliter pertractat.« Praeter haec nomina, quibus bona propria Mathildis designantur, alia duo reperiuntur apud veteres, quae praeteriri non debent. Exstat siquidem [Col. 0638B] apud Margarinum (Bull. Cass. tom. II) constitutio Philippi fratris Henrici VI, cui titulus: »Philippus Dei gratia dux Tusciae, et dominus totius poderis comitissae Mathildae.« Et Raynaldus (1221, n. 29) ex libro Censuum diploma exhibet Friderici II supra laudatum, cujus autographum servatur in archivo castri sancti Angeli, in quo, et terra, et podere, et comitatus Mathildiana bona saepe saepius nuncupantur: »Cum, inquit, ad resignationem comitatus, terrae, et poderis quondam comitissae Mathildis faciendam S. R. Ecclesiae ven. matri nostrae, ad quam pertinet pleno jure, serenitas nostra contra quoslibet detentores speciale mandatum dederit, etc.« Itaque bona juris proprii Mathildis quocunque nomine appellata inveniantur in monumentis XI saeculi et sequentis, magna praedia, oppida, arces, ac civitates fuisse videntur. Adeoque si Paschali II adire haereditatem illam licuisset, ambigendum non esse crediderim, quin civitates etiam domus Mathildicae adepturus esset. Cum vero Henrici V Germaniae [Col. 0638C] regis aviditas ac praepotentia possessionem toto vitae suae tempore distulisset, usque ad annum 1125, cum die 22 mensis Maii, nulla sui prole relicta, occubuit mortem, creditu proclive est civitates quoque illas, ut Langobardicae aliae, in libertatem se vindicasse post mortem Mathildis, qua superstite, infelici eventu id tentaverant. Certe nusquam reperire erit, Romanos pontifices civitatem ullam repetiisse, cum ex adverso terram a civitatibus invasam sanctae sedi asserere et vehementi objurgatione litterarum et legationibus non desierint.

XIV. Quae ut vera sint, magnus ille pontifex Innocentius III, quo majorem suarum ditionum vindicem Romana Ecclesia nunquam habuit, principio sui pontificatus, ut est in Gestis apud Baluzium (tom. I, n. 13) jura possessionesque sanctae sedis indesinenter asseruit: »Cum autem per legatos suos ad hoc specialiter destinatos requireret terram comitissae Mathildis a civitatibus detinentibus eam, [Col. 0638D] licet illae civitates vellent eamdem per Romanam Ecclesiam sub certis pactionibus recognoscere ac tenere; quia tamen pactiones illae convenientes non erant, 206 noluit ex ipsa terra quidquam concedere, praeter id quod concessit episcopo Mantuano.« Tanti enim pontificis tempore civitates omnes Langobardicae a suis consulibus ac magistratibus jampridem administratae, non solum imperatoria majestate posthabita jus quaeque suum tuebatur armis, sed singulae potentiam suam longe auxerant. Decedente siquidem Lothario II, qui terram Mathildis obtinuerat ab Innocentio II quandiu viveret, ab anno ejus emortuali 1137 usque ad 1155, cum Fridericus Aenobardus imperiale diadema suscepit, per annos duodeviginti neglectu Conradi Italiae regis, ac postmodum Friderici ejusdem odio, vires ab externis hominibus sibi comparaverant. Quamobrem anno 1173 fere omnes, icto foedere, in Fridericum arma sumere ausae sunt, validioresque ut essent, singulae [Col. 0639A] territorium prisco more instaurarunt: quae res Mathildianam haereditatem seu donationem, mirum in modum disturbavit. Huc accedit, quod Fridericus idem in celebri pace Constantiae anno 1183 civitatum libertatem ratam habuit, modo supremum imperatoris dominium agnoscerent. Idcirco Innocentius III castra, villas et praedia a civitatibus invasa repetiit, quae serius ocius recuperata ab eodem esse testantur praedicta concessio facta Salinguerrae et Mantuano episcopo alia, cujus mentio in Gestis occurrit. Mantuano autem praesuli concedens haereditatis Mathildianae partem, ab illa terra, seu domo civitates propalam excludit; nam Mantua, Regium Mutina, et Parma sunt civitates illae, quas jure proprietario possidebat Mathildes, et de quibus seorsim agendum erit. Nunc magis ac magis confirmandus est situs certus terrae, domus, poderis, aut comitatus Mathildis contra eorum opinionem qui aliena jura perperam illi tribuunt, propria vero contra aequum [Col. 0639B] et rectum eidem detrahunt.

XV. Id autem melius fieri nequaquam potest, quam laudatis Gestis Innocentii III inhaerendo, quae ditiones sanctae sedis ab eo pontifice vindicatas singillatim enumerant. Quanquam enim novis ingruentibus motibus in Siciliae regno, Innocentius distulerit illius terrae recuperationem, adeoque oppida et loca omnia enumerata in iis Gestis non reperiantur, tamen ditiones caeterae, quas recepit, angustis adeo finibus domum Mathildicam circumscribunt, ut per sanctae sedis ditiones vagari non sinant, duplexque oppidorum, arcium, praediorum ab Innocentio facta concessio episcopo Mantuano et Salinguerrae, situm fere ipsum definiant intra Parmae, Mutinae, Regii, et Mantuae territoria. Et vero cum Henr. VI decessit an. 1197, maxima invasionis Henricianae portio 207 erat apud Marcualdum, qui gratia principis plurimum utens, testamenti ejus exsecutor designatus fuerat (Gest. num. 9). Is nempe cum esset »senescalchus imperii, dux Ravennae et Romaniolae, marchio [Col. 0639C] Anconae et Molisii,« nullum non movit lapidem, ut marchiam fiduciario jure retineret, sed nequidquam: »Obtulit domino papae pecuniam copiosam, annuum censum promittens, si recepta fidelitate concederet ei terram. Quod cum dominus papa facere nollet, quia suspectam habebat fraudem ipsius, reliquit marchiam et regnum intravit. Reducta est igitur tota marchia, praeter Asculum, ad dominium et fidelitatem Ecclesiae, videlicet Ancona, Firmum, Auximum, Camerinum, Fanum, Esim, Senegallia, et Pensaunium cum omnibus diocesibus suis.« Pari modo Conradus Suevus dux Spoleti et comes Assisii »multis modis tentavit, si posset apud dominum papam gratiam invenire, offerens ei decem millia librarum incontinenti, et annuum censum centum librarum argenti, et obsequium ducentorum militum per patrimonium Ecclesiae a Radicofano usque Caeperanum.« Praeterea sui suorumque juramentum fidelitatis, propriosque filios obsides pollicebatur. [Col. 0639D] Omnia pontifex rejecit Italorum gratia, queis exosi erant Theutones, qui tyrannidem exercuerant, miseramque in servitutem eos redegerant: »Recuperavit ergo Romana Ecclesia ducatum Spoleti, et comitatum Assisii, videlicet Reatem, Spoletum, Assisium, Fulgineum, et Nuceriam, cum omnibus diocesibus suis . . . Recuperavit etiam Perusium, Eugubium, Tudertum, et civitatem Castelli cum comitatibus suis, recepto juramento fidelitatis a civibus, baronibus, et catanis.«

XVI. Marchiam, olim Pentapolim, alteram ex amplissimis duabus provinciis, queis Pippinus rex Francorum sanctam sedem donavit et Spoletanum ducatum a Carolo Magno sanctae sedi oblatum, supremo jure sibi reservato, ab Ottone Magno partem non modicam Romanae Ecclesiae concessum cum summo jure, ac demum ab sancto Henrico traditum ex alia parte in concambium Benedicto VIII postliminio rediisse audis ad sanctam sedem, nomine quidem [Col. 0640A] mutato, prisco autem jure a possessoribus, invasoribusve nullatenus oblitterato. Perinde est de Exarchatu, cui Romandiolae nomen accesserat, Innocentii tempore: non quia invasoris Henrici VI beneficio illum possidens archiepiscopus, Marcualdi et Conradi exemplo, dejectus fuerit, sed quia sanctae sedis jura sunt confirmata tum in Exarchatu, tum in parva alia ditione ibidem nata, quae audiebat terra Cavalcacomitis, cujus caput castrum olim Sussubium in Pippiniana 208 donatione celebre, Britonorium postea dictum. Hujus siquidem castri, praeter jus antiquum, novum accesserat ex donatione facta Venetiis ab ipso Cavalcacomite anno 1177, cum ibi consisteret Alexander III concordiae sanciendae causa cum Friderico Aenobarbo Henrici VI genitore. Rem testantur Acta ejusdem Pontificis ap. Baronium (1177, n. 29) et melius Nicolaus Rosellius Aragonius patria Tarraconensis ord. Praed. vulgo card. de Aragonia, qui natus anno 1314, ad 1362 vitam perduxit [Col. 0640B] (Cod. ms. fol. 98). Namque Acta illa genuina praesto habuit nonnihil varia a Baronianis, »C. comes, inquit, de Brectanoro absque liberis apud Venetias defunctus est, qui pro remissione peccatorum suorum, suorumque defunctorum seu parentum, et castrum ipsum Brectonorium, quod alio nomine vocatur Subsubium (Bar. legit Sussulianum), et totam terram suam, licet ab antiquo beati Petri fuerit, sacrosanctae Romanae Ecclesiae in propriam haereditatem donavit.« Quamobrem Innocentius (Gest. n. 12) post praedictas provincias recuperatas, »misit praeterea nuntios et legatos ad recuperandum Exarchatum Ravennae, Brictonorium, et terram Cavalcacomitis.« Quid vero? »Archiep. Ravennas asserebat Exarchatum antiquitus fuisse concessum a Romanis pontificibus Ecclesiae Ravennati, et privilegia ostendebat. Brictonorium quoque concessum fuisse de novo ab Alexandro papa, dum Venetiis moraretur. Supersedit ergo dominus Innocentius prudenter [Col. 0640C] ad tempus, magis quam super hoc vellet aliquid experiri. Permisit tamen ut archiepiscopus Ravennas, salvo jure apostolicae sedis, recuperaret Brictonorium, et teneret.« Quod quam prudenti consilio pontifex gesserit, archiepiscopi conditio planum facit.

XVII. Hunc scilicet variis appellatum nominibus tradit Ughellus (It. Sac. tom. II, pag. 373) Guillelmum, Guillelmottum, Otthonem Curianum, ad quem exstant Henrici VI litterae »inter caeteros mundi praelatos membrum sacri imperii speciale« illum appellantes, queis Augustus summa imperii negotia eidem committit. Henrici obitus altero ejus archiepiscopatus anno, et magni pontificis Innocentii res praeclare gestae sub ipsa pontificatus initia haud dubie fuerunt in causa, cur pontificia tantum auctoritate Exarchatum et Britonorium sibi assereret. Et de Exarchatu quidem, bene; nam Gualterius praedecessor suus anno 1125 obtinuerat ab Honorio II Exarchatum sibi confirmari, concessum videlicet [Col. 0640D] antiquioribus apostolicis privilegiis: quod patet ex bulla ap. Ughellum (Ibid., p. 365) octodecim cardinalium subscriptionibus roborata: 209 »Praeterea confirmamus vobis Exarchatum Ravennae, qui Romanae Ecclesiae juris est.« Secus est de concessione speciali Britonorii ab Alexandro facta Venetiis, ut dicitur, quamvis Gerardus eidem pontifici familiarissimus Ravennae archiepiscopus esset: non enim constat de hujusmodi privilegio. E contrario Acta memorata docent Fridericum foedifragum, statim atque Venetiis discessit, Britonorium obsessum ivisse, pulsisque quos miserat Alexander novae haereditatis possessionem initum, illud invasisse: »Ipsos de castro ejecit, et sine conflictu ac pugna inexpugnabile castrum illud coepit, et sibi ac filio suo regi ab omnibus ipsius loci jurare fecit obedientiam (Bar. 1177, n. 89).« Friderici filio Henrico VI usque ad extremum diem Britonorianos paruisse abunde comprobat hujus testamentum (Gest. Inn. III, n. 27 [Col. 0641A] et ap. Bar. 1197, n. 8) in quo haec leguntur ad rem nostram: »De imperio ordinamus, quod dominus papa et Ecclesia Romana illud filio nostro confirment, et pro hac confirmatione imperii et regni volumus, quod tota terra nostra comitissae Mathildis restituatur domino papae, et Rom. Ecclesiae, praeter Medisinam et Argelatam cum earum pertinentiis. Et insuper ordinamus et volumus, ut tota terra de monte Payle cum Monte Fortino liber dimittatur domino papae usque Ceperanum, et quod Ecclesia Romana habeat montem Flasconem cum omnibus pertinentiis suis. Insuper praecipimus Marcualdo senescalco nostro, ut ducatum Ravennae, terram Brittenorii, et marchiam Anconitanensem recipiat a domino papa et Romana Ecclesia, et recognoscat etiam ab eis Medisinam et Argelatam cum suis pertinentiis. De quibus omnibus bonis securitatem ei juret, et fidelitatem ei faciat sicut domino suo.«

XVIII. Pretiosum istud monumentum Dei optimi [Col. 0641B] beneficio ad Innocentii manus pervenit, postquam praedictas provincias recuperavit. Nam Henricus morti proximus aut poenitentia ductus anteactae vitae, aut infanti filio et Aug. uxori metuens a Siculis, praecipue ob biennalem lanienam, testamentum condidit anno 1197, at Marcualdus illud celavit, incertum qua fini, usque ad annum 1200. Tum vero in Sicilia devictus, versusque in fugam, supellectili omni amissa, testamentum quoque in scrinio reconditum cum Henrici aurea bulla praedam victoribus dereliquit. Continuo tamen post mortem Henrici, ut Rogerius in Anglicanis annalibus apud Baronium (1197, n. 9) testatur, »Magna pars Tusciae, quam idem imperator et praedecessores sui abstulerant Romanis pontificibus, reddita est domino Coelestino summo 210 pontifici, videlicet Aquapendente et sancta Crispina et Mons Faliscorum, et Radicofanum, et sanctus Quiricus cum omnibus pertinentiis eorum, redditaeque sunt ei Sicilia, Calabria, Apulia, et omnes terrae, quae fuerunt regis Siciliae, sicut proprium [Col. 0641C] patrimonium sancti Petri, de quibus ipse, ut supra dictum est, constituit Fridericum Henrici Romm. imp. filium regem.« Quapropter in Gestis Innocentius non dicitur Tusciam, ut caeteras provincias, recuperasse, aut saltem jura ejusdem vindicasse apostolicae sedi. Imo »civitates (Gest. n. 11) Tusciae, quae propter importabilem Alemannorum tyrannidem quasi gravem incurrerant servitutem, societatem hanc ad invicem inierunt, praeter civitatem Pisanam, quae nunquam potuit ad hanc societatem induci; et obtinuerunt a summo pontifice ut et civitates Ecclesiae quae sunt in Tuscia et ducatu Spoleti se illis in hac societate conjungerent, falso semper in omnibus apostolicae sedis dominio et mandato. Constituerunt ergo singulos rectores de singulis civitatibus, et unum priorem, cui tempore sui prioratus omnes intenderent ad societatis negotia peragenda, omnesque tam rectores quam alii juraverunt, quod societatem servarent ad honorem et exaltationem [Col. 0641D] apostolicae sedis, et quod possessiones, et jura sacros. Romanae Ecclesiae bona fide defenderent, et quod nullum in regem, vel imperatorem reciperent, nisi quem Romanus pontifex approbaret.«

XIX. Tusciae autem Romanae patrimonii nomen, cuilibet Ecclesiae possessioni olim tributum, proprium evasisse ante saeculum XIII comprobant tum exhibitio »ducentorum militum per patrimonium Ecclesiae a Radicofano usque Ceperanum,« quam Conradus Suevus fecit Innocentio III, tum praecipue largitio facta Joanni Brennensi regi Jerusalem ab Innocentii successore Honorio III, quam Raynaldus refert ex ejus regestis (1227, n. 5). Regis istius a Friderico II spoliati rebus omnibus, calamitas movit pontificem, ut quo poterat modo principem sublevaret. Quare administrationem Tusciae illi concessit: »Totum, aiens, patrimonium, quod habet Romana Ecclesia a Radicofano usque Romam, excepta Marchia Anconitana, ducatu Spoleti, Reate, ac Sabinia, curae regimini [Col. 0642A] et custodiae ipsius regis duximus committendum, tenendum, custodiendum, et servandum, quandiu de nostra et Ecclesiae Romanae fuerit voluntate: nominatim Radicofanum, Precenam, Aquapendentem, Monteflasconem, Martam, Valentan. insulam Martan. cum alis locis, quae ab olim consueverunt 211 jurisdictioni castellani Montisflasconis subesse, Verall. Petronian. salvis proventibus dilecto filio nostro R. S. Mariae in Cosmedin dia conocard. concessis, Orde, Montaltum, Centumcellas, Cornetum, Perusium, Urbemveterem, Tudertum, Balneoregium, Viterbium, Narniam, Sanctumgeminum, Struncon., salvis proventibus dilecto filio nobili viro Petro Capucio consanguineo, et ostiario nostro concessis, Tuscan. Ortam, Ameliam, Nepe, civitatem Castellanam, Gallesium, salvis proventibus concessis dilecto filio nostro Aegidio sanctorum Cosmae et Damiani diac. cardinali, Sutrium, et alia, quae ipsa Ecclesia Romana habet., vel tenet infra terminos praenotatos cum [Col. 0642B] pertinentiis suis et juribus universis.« Animadverti autem velim, usque ad initia saeculi XIV patrimonium latioribus finibus circumscribi; quidquid enim a Radicofano usque Ceperanum, civitatum, castrorum, locorumque aliorum erat, patrimonium appellabatur: ea propter in monumentis invenitur terra eadem absque ulla patrimonii mentione; ita tamen ut tota terra, quae est a Radicofano usque Ceperanum, marchia Anconitana, ducatus Spoletanus, terra comitissae Mathildis perspicue ac distincte recenseantur, ut pluribus in Rudolphi diplomatis apud Raynaldum videre est (1275, n. 38; et 1279, n. 1 seqq.): quod profecto abunde comprobat allucinari eos qui aut in Marchia, aut in ducatu Spoletano, aut demum in Tuscia Mathildianam haereditatem constituunt.

XX. Prae aliis autem allucinatio Florentinii vix ferenda esse mihi videtur. Docet siquidem, sub finem libri secundi, Henricum VI testamento mandasse ut patrimonium Mathildis pontifici redderetur, si Friderico ejus filio puero imperium et Siciliae regnum [Col. 0642C] confirmasset; a Coelestino III id esse factum, quare magnam Tusciae partem, Rogerio teste, fuisse redditam Ecclesiae; suo tamen instituto minus conducere pervestigationem quantitatis redditi patrimonii, num videlicet tota terra, quae a Radicofano usque Ceperanum a Mathilde donata erat Ecclesiae, juxta Aeneam Sylvium (Hist. Boem. c. 21), ad eamdem Ecclesiam pervenerit saeculo XII exeunte. Hoc nihilominus serio animadvertendum putat, terram Mathildis saeculi unius spatio inter pontifices et imperatores controversam, si quandiu apud laicos fuit principatus nomen obtinuit; cum denique ad successores beati Petri est translata, perpetuo tantae liberalitatis monumento patrimonii antiquum nomen adeptam esse. Id vero non est historiam caste integreque scribere, sed potius illam pervertere. Henricus siquidem, ut nuper vidimus, primum 212 omnium restitui mandat terram totam comitissae Mathildis, praeter »Medisinam et Argelatam,« quae [Col. 0642D] duo oppida juris Mathildici in territorio Bononiensi, una cum ducatu Ravennae, marchia Anconitana, Bretonoriique terra infra in eodem testamento mandat Marcualdo, ut in feudum accipiat a pontifice. Deinde »Et insuper, ait, ordinamus et volumus, ut tota terra de monte Payle cum monte Fortino libere dimittatur domino papae usque Ceperanum.« Itaque Rogerii testimonium de magna parte Tusciae reddita Coelestino ad donationem Mathildis nullatenus pertinet. Namque Innocentius III Coelestini successor post vindicata jura Exarchatus, qui a territorio Bononiensi definitur, terram Mathildis Exarchatui conterminam a civitatibus eam detinentibus praeterquam ab episcopo Mantuano, repetiit. Praeterea illius terrae partem concedens Salinguerrae, castra, villas locaque alia nominat non in Tuscia, sed in ducatu Mutinensi nondum nato existentia. De cujus origine seorsim dicam sequenti capite, cum de civitatibus terrae Mathildis sermo erit. Nunc de patrimonio [Col. 0643A] dilucidius aliquid breviter afferri oportet, ad Florentinii opinionem falsam, quam cum vulgo eruditi aliquot imprudenter sequuntur, rejiciendam.

XXI. Tripertito divisam fuisse Tusciam ab aevo Francorum regum, quae postea divisio per tria fere saecula perseveravit, ex dictis in praecedentibus dissertationibus liquet, in Romanam videlicet, Langobardicam, et regalem. Hanc postremam, quae hodie audit Etruria, una cum ducatu Spoletano, esse oblatam apostolorum principi, utili tenus dominio, summo autem jure reservato imperatoribus, diplomatis omnibus, quae attuli, luculente ostendi. Discrimen etiam, quod intercedit Etruriae cum Spoleto, palam feci, hunc siquidem ad Ecclesiam paulatim pervenisse compertum habuimus, dum e contrario Tuscia regalis una cum regno Italiae imperatoribus paruit. Langobardicam vero Tusciam cum singulis suis civitatibus a Carolo magno donatam esse apostolicae sedi, Carolini codicis litterae planum faciunt, [Col. 0643B] et Ludovici, Ottonis, atque Henrici diplomata confirmant. Denique Romanam fuisse partem ducatus almae Urbis, a nullo unquam rege, aut imperatore apostolorum principi ejusque successoribus donatam, sed praedictis diplomatis ad majorem firmitatem cum caeteris ditionibus roboratam, ita scilicet petentibus Romanis pontificibus, qui Romam ejusque ducatum spontaneae populorum deditioni referebant accepta, demonstravi. Duabus autem hisce Tusciis post sancti Henrici aevum, certe ante duodecimi saeculi exitum, patrimonii nomen esse factum, nuper aiebam. Id vero nominis principio latius patuit, 213 quam ab initio saeculi XIV, dum pontifices Avenione consistebant. Quod patet ex litteris Henrici VII datis Lausanae anno 1310 ad Clementem V, et relatis a Raynaldo (1311, n. 3 seqq.) ex archivo castri sancti Angeli, et codd. Non enim ut antea quidquid terrarum est a Radicofano usque Ceperanum, patrimonii nomine nuncupatur, sed ad praedictas duas Tuscias coarctatur, civitatibus Perusii et Castelli detractis, [Col. 0643C] aliisque nominatis ad alias provincias pertinentibus: »Patrimonii etiam beati Petri in Tuscia cum civitatibus Tuderti, Narniae, Urbis veteris, et Reate.« Cujusmodi mentio usque ad ejusdem saeculi dimidium in apostolicis litteris reperitur (Bull. Vat. tom. I, p. 272, 289, 340). Etenim Joannes XXII anno 1326 Pandulfo de Sabellis agit grates, quod »rectori patrimonii beati Petri in Tuscia« opem tulerit. Benedictus XII anno 1339 scribit »thesaurario patrimonii beati Petri in Tuscia,« Et anno 1350 Clemens VI »rectorem patrimonii beati Petri in Tuscia« praeesse vult militibus pro peregrinorum securitate ibidem dispositis.

XXII. Hujus vero pontificis tempore, ut legitur in cod. Vat. 2040, pag. 51, ap. Raynaldum (1350, n. 6) ecclesiasticae ditionis proceres in pontificem perduelles, varios injustos principatus condidere: »Hujus tempore fere omnes civitates, terrae, et castra patrimonii sancti Petri, marchiae Anconitanae, et Romandiolae, [Col. 0643D] se rebellaverunt sedi apostolicae, et ipsius in illis partibus rectoribus et officialibus. Omnes devenerunt in manibus tyrannorum: videlicet patrimonium in manus Joannis de Vico praefecti Viterbii, Marchia in manibus dominorum de Malatesta et Galiotti de Arimino, etc. . . . ; Romandiola vero, etc.« Matthaeus etiam Villanus (lib. I, cap. 80; lib. III, cap. 16; lib. IV, cap. 7) semel, iterum, et tertio patrimonium memorat, cum Romani aciem duxerunt adversus praefectum de Vico, cumque hic se dedidit cardinali legato Aegidio Albornotio, Tusciae nomine suppresso. Quamobrem nudum patrimonii nomen, ut hodie audit, medio saeculo quartodecimo adhiberi coeptum esse crediderim, ut sub finem XII saeculi appellabatur, tametsi terra a Radicofano usque Ceperanum frequentius diceretur saeculo XIII, et patrimonium beati Petri in Tuscia ante praedictum annum 1350. Num utique iidem essent fines quos hodie novimus, in maxima illa rerum ditionumque [Col. 0644A] Italiae inversione, factionibus Guelfica et Gibellina alternatim praevalentibus, fateor incompertum mihi esse. Unus auctor Tabulae Chorographicae Italiae medii aevi adjumento esse poterat perversas hasce aetates perscrutanti. At, ni fallor, perterritus difficultate rerum, quae post saeculum decimum evenere, ista summis tantum labiis, 214 aut minus recte attigit. Mihi erunt instar omnium pauca haec de donatione Mathildis (Tab. Chor. n. 22). Praemissa duplicis chartulae historia: »Utut sit, inquit, si diplomata, sive donationes Pippini, Caroli, Ludovici, Ottonis, et Henrici enuntiatae, sunt legitimae, certo sequitur, vigore harum donationum imperialium, regiones et urbes, quas Mathildis possedit, prius fuisse juris Ecclesiae, ut ex illis invicem collatis manifestissime apparet. Ideoque suppositis donationibus illorum imperatorum omnem alienationem prohibentium, nequit dici proprie loquendo, donationem fecisse Mathildem, sed justam restitutionem; adeo ut ea decedente sine [Col. 0644B] haeredibus, ut decessit, ejus bona de jure sine alia legitima dispositione in Ecclesiam devolverentur. Etenim bona Mathildis, ejusque ascendentium vel ab imperatoribus provenerant, vel ab Ecclesia . . . Si ab Ecclesia, ad Ecclesiam redire debebant jure devolutionis et restitutionis, non donationis, ut non recte dictum dono, donatio mea, neque more illius temporis. Si ab imperatoribus, arguant desides, cum necessaria sit illatio.«

XXIII. Tam alte sedebat ejus menti marchiam Anconitanam et ducatum Spoleti inter bona juris Mathildis recenseri! Mitto quae inscite admodum scripta a Florentinio de Tuscia inutiliter rejicit (Ibid., num. 98), praetermissis quae de Tusciae marchia serio agenda erant. Ea siquidem praecipua ditio fuit comitissae, quam a Bonifacio patre sibi relictam, jure beneficiario, seu mavis concessione (instar nati postmodum feudi) imperiali ad mortem usque retinuit; quemadmodum Ecclesiae ditiones, quas idem recte devolutas dixit, perperam donatas putavit, permissu [Col. 0644C] pontificum administravit quandiu vixit. Quas inter ecclesiasticas ditiones, etiamsi utraque Tuscia Mathildi paruisset, quod nusquam reperietur, nec Tusciae Romanae, antiquissimae ditionis sanctae sedis jure deditionis, nec Tusciae Langobardicae donationis Carolinae jure nitentis, et hodierni patrimonii partem meliorem facientis deterior conditio erat, quam Spoletani ducatus et marchiae Anconitanae. Itaque tam auctor Tabulae Chorographicae, quam Florentinius, hanc mihi dent veniam, errant toto coelo. Donatio enim, seu podere, domus, terra Mathildis non in pontificia ditione, sed in regno Italiae quaerenda erat: ibi enim tum liberalitate imperatoria et regia, tum opibus atque armis comparata fuerant bona propria Mathildis, quorum haeres instituta ab eadem fuit apostolica sedes. Id luculenter testatur Bertholdus apud Baronium (1092, n. I) antequam Mathildiana chartula iterum prodiret in lucem: »Henricus quoque, ait, 215 impius imperator, in Longobardia [Col. 0644D] jam biennio morabatur; ibique circumquaque terram Welphonis Italici ducis praeda, ferro, et incendio devastare non cessavit, ut eumdem ducem et prudentissimam ejus uxorem a fidelitate sancti Petri discedere, sibique adhaerere compelleret, sed frustra.« Nec putes, dum audis Italiae ducem, Welphoni Langobardiam, sive Italiae regnum ab imperatore commissum, ut moris erat. Nam plures Langobardicae civitates, contra Henricum foederatae, Welphonis potentiam longe auxerunt sequenti anno, ut tradit idem auctor: »Civitates quoque de Longobardia Mediolanum, Cremona, Lauda, Placentia contra Henricum in viginti annos conjuraverunt, qui omnes praedicto duci adhaeserunt« (ap. Baron. 1093, n. 2). Quamobrem nullum omnino dubium est quin terra Mathildis in Langobardia esset, iisdemque fere limitibus circumscriberetur queis Mutinensis postea ducatus, cujus epoches brevi palam fiet.

XXIV. Mathildis quidem dominatio quidquid juris [Col. 0645A] imperatorii erat in Italiae regno amplectebatur. Nam Tusciae marchiam et Langobardiae regnum, beneficio imperatorum, ditionem illius propriam longe lateque protendisse constat ex monumentis. Wippo siquidem narrat quemadmodum Raynerius Tusciae marchio imperatori Conrado Salico parere noluit; quare post annum 1027 Raynerii loco Bonifacius marchio invenitur, quem Muratorius colligit eodem anno ad eam dignitatem evectum fuisse, post Raynerium a Conrado devictum atque ejectum. Et Domnizo refert Henricum V anno IIII a Romana coronatione reducem tridui moratum esse Bibianelli cum Mathilde,

Cui Liguris regni regimen dedit in vice regis.
Nihilominus desipere videretur qui regnum Italiae et marchiam Tusciae inter bona propria Mathildis recenseret. Perinde est de illis qui Romanae Ecclesiae ditiones a propriis iisdem bonis non secernunt. Ne harum quidem invasores Suevi Augusti Mathildis ditionem [Col. 0645B] cum ecclesiasticis conjunxere. Cujus rei testem attuli Weincartense chronicon apud Leibnitium, quod Friderici Aenobarbi invasionem refert; et Florentinius (Mem. Math. lib. II, pag. 350) ex Archivo Lucensi laudat privilegia plura Welfonis Friderico invasas ditiones referentis acceptas, in quibus constanter inscribitur: Welfo, Dei gratia dux Spoleti, marchio Tusciae, princeps Sardiniae, dominus domus comitissae Mathildis. Propterea Sigonii opinionem ratam habui, qui Ferrariam unam Tedaldo avo Mathildis a Joanne XIII concessam novit, aitque post ejus mortem ad Ecclesiam rediisse. De hujusmodi concessione Domnizo (lib. I, cap. 2):

216 Romanus papa, quem sincere peramabat,
Et sibi concessit, quod ei Ferraria servit.

XXV. Nolim vero tam iners existimari, ut negem Mathildem in Ferrariensi etiam comitatu, ut in Bononiensi Argelatam et Medicinam, nonnulla jure proprio possedisse; id enim semper solemne fuit summorum [Col. 0645C] principum, ut allodialia in alienis ditionibus retinerent, quod hodieque fieri neminem latet. Praeterquam quod illustre affertur monumentum seu chartula Mathildis ab Ughello (Ital. sac. tom. II, pag. 170) pro monasterio Nonantulano, in hanc sententiam: Omnesque res territorias, quas in toto comitatu Ferrariae videor possidere; omnes scilicet res supradictas, quas praelibatae sanctae Romanae Ecclesiae jure proprietario tradidi, et nunc ab ea videor possidere. Quid vero? Leibnitio (Scr. Brunsw. tom. I, Introd.) et exscriptori ejus Scheidio (Orig. Guelf. tom. I, pag. 449) audiam, qui sanctae sedi donata esse contendunt a Mathilde »quae jure proprietario seu allodii possidebat?« Id facerem ultro, nisi uterque auctoritate Muratorii nixus (Rer. Ital. tom. V, pag. 385) relationem de thesauro Canusinae Ecclesiae, opinionis suae testem adhiberet. In ea siquidem legitur: »Tandem transmisso thesauro Romam per assensum et voluntatem papae (Greg. VII), qui chartam offertionis de [Col. 0645D] omnibus praediis praedictae comitissae ab ea receperat.« Cum autem auctor relationis multo post ea tempora floruerit, nam infra, »Demum vero, inquit, post concordiam papae Paschalis cum imperatore, et post mortem comitissae Mathildae, etc.,« hinc est, quod major chartulae seu donationi fides habenda, quam relationi hujusmodi videtur. Ibi autem conceptis verbis legitur: »Dono et offero omnia bona mea, tam que nunc habeo, quam que in posterum Deo propitio acquisitura sum, et tam ea que ex hac parte montis, quam que in ultramontanis partibus habeo, vel habitura sum sive jure hereditario sive alio quocunque jure, pro mercede et remedio anime mee et parentum meorum. Que autem ista mea bona juris mei superius dicta una cum accessionibus et ingressibus, seu cum superioribus et inferioribus suarum, qualiter supra legimus in integro ab hac die in eadem Ecclesia dono, et offero, et per hanc cartulam oblationis ibidem habendum confirmo.« Et supra [Col. 0646A] dixerat: »sive jure successionis, sive alio quocumque jure ad me pertinerent.«

XXVI. Quod si Mathildes Nonantulano coenobio »res omnes territorias« Ferrariensis comitatus donavit, Romanae autem sedi omnia bona quocunque jure ad eam pertinentia, non igitur, bona cum venia scriptoris 217 relationis praedictae, opinionesque ejus obviis ulnis amplectentium Muratorii, Leibnitii, ac Scheidii, chartula seu donatio, de qua agimus, erat praediorum, seu rerum territoriarum, ut sententia utar Mathildis; sed oppida, sed villae, sed civitates, quae terram, domum, comitatum, podere magnae ejus principis efficiebant. Et vero jure haereditario habebat Mathildes »villas et oppida« ultra montes, Domnizone teste, citra montes autem »civitates, castella, seu villas,« chronista Weincartinsi testante possidebat, inque iis insignia duo oppida Argelatam et Medicinam territorii Bononiensis, Henrico VI invasore maximo id fatente prope Judicii portas. Terram ipsam plurima continentem oppida [Col. 0646B] villasque et loca alia Innocentius III partim episcopo Mantuano, partim Salinguerrae fiduciario jure concessit. Quae omnia cum late in superioribus exposuerim, hic satis superque esse duco in memoriam revocasse. De Carfagnana, quae utique erat juris proprii Mathildis, Florentinius (lib. II, p. 306, et Append. p. 73) diploma profert comitissae datum Pontremuli anno 1110 quo confirmantur »plebi castri veteris de Garfagnana« decimae, quas Ugolinellus comes patronus ei donaverat. Et Gregorius IX iteratis litteris, ut animadvertit Raynaldus (1230, n. 19, 1234, n. 11) Lucanis censuras interminatur, nisi Carfagnanae castra quae invaserant, quantocius restituerent. Nostra tandem aetate optimo publico vir cl. Joseph Garampius Basil. Vaticanae canonicus et praefectus utriusque archivi apostolici, Vaticani scilicet et castri sancti Angeli, paucis ante diebus (Antiq. sigill. Garf. p. 14 seqq.) documenta edidit hanc rem illustrantia, ac prae iis juramentum fidelitatis nobilium et baronum [Col. 0646C] Carfagnanae praestitum Cencio capellano et subdiacono pontificis Gregorii IX, ac rectori ejus provinciae die 23 Novemb. 1128, quod exstat in regesto libri censuum (Archiv. secr. Vat. p. 263), pluresque epistolas genuinas ex regestis Romm. pontificum, quae omne dubium amovent quin Carfagnanae oppida pertinerent ad apostolicam sedem jure haereditario Mathildis.

XXVII. Quamvis enim curtes et massae plures tam in praestantissimo codice Albiniano, quam apud Cencium, recenseantur juris apostolicae sedis, castra tamen et oppida Carfagnanae ad eam minime pervenerunt, nisi ex donatione Mathildis. Quin etiam antiquae illae curtes et massae, quae in libro bibliothecae Lateranensis, qui Benedictus inscribebatur (incertum num octavus, ac nonus intelligi debeat), confuse admodum recensentur hunc in modum: »Item in alio tomo, cui prescriptus est papa Benedictus, leguntur posita esse in comitatu Luccensi et in 218 [Col. 0646D] comitatu Cornino, et in comitatu Rosellano, et in comitatu Pisano hec patrimonia.« Infra autem appositum invenitur in margine »Garfagnana«; textus vero habet: »Masse et terre, que ponuntur in Terra in Dimizano. Terra in funo agnio. Terra in timpaniano. Terra in decimo. Terra in leojana. Terra in Pastrino. Masse in vane et masse in rojo. et masse et terra in convalli. Terra et masse in anclano. Terra et masse in lacune. Masse et terra in controni: fuit in casa Basciana vel in buliano, sive ecclesia S. Petri in Cisarana cum omnibus suis pertinentiis. Villa miliana, et villa ariana. Villa in bargano, seu ros in duza, in villa majore, in Bacano, in foscana, et curte in Castellione. Villa a colle masse siliquano rojana. Masse in caricino. Masse in rojo. Masse in casatico. Corte Cesarana cum ecclesia S. Andree, et curtis quae dicitur vicus, et Ecclesia S. Rufine cum curte sua. et curtis in piscaria in integrum. Et curtis de campaniatico. Masse et terra in [Col. 0647A] cascania, seu in corfine, seu in Petroniano, in castello de Curfiniano. Curtis in Vasignano. Masse que dicuntur Grisomolecio, que ponuntur inter paternum, et petronium. In capruniana: in Vipiliano: in ba in Ceruliana. In Gragnio. In gragniana, Cahalia, et alia gragniana, in icano. Curtis Faloniana cum pertinentiis suis. Curtis in coscuniana curtis in ia. Et curtis in Lactaria cum introitu et exitu earum, et cum omnibus ad omnes suprascriptas curtes et terras generaliter, et in integro pertinentibus.« Locum exscripsi integrum, ne iis quidem possessionibus praetermissis, quas scriptor codicis per graecam litteram designavit, ut pote exesas in vetustis chartis, unde illas desumpsit, ut liqueat nullum omnino castrum, oppidumve aut in Garfagnana, aut in territorio Lucensi juris fuisse apostolicae sedis ante Mathildicam donationem, proindeque, pontificum expostulationes ob castra invasa referri oportere ad tempora comitissae obitum consecuta, sive annum 1126, cum Honorius II hujus allodium concessit Alberto Tusciae [Col. 0647B] marchioni, quod initae possessionis argumentum est certo certius.

XXVIII. Itaque, inquies, terra, seu domus Mathildis, non erat, more aliarum ditionum, regio aut provincia ab aliis separata, sed castra et possessiones hac illac dispersa corpus illud efficiebant, cujus haeres apostolica sedes instituebatur; nec longe a veritate aberrant, qui Marchiam, Spoletum, Tusciam in ista haereditate comprehendi autumant. Ubique enim bona propria Mathildis deprehenduntur. Ita scilicet putandum videtur primo aspectu, secus autem esse ostendunt Gesta Innocentii III 219 supra laudata. Magnus siquidem iste pontifex, caeteris Ecclesiae Romanae ditionibus recuperatis, juribusque Exarchatus et Britonorii vindicatis usque ad Mutinensis hodierni ducatus limites, continuo de terra Mathildis recuperanda per legatos et nuntios serio egit, ut aiebam supra (num. 14). Quanquam igitur et in Ferrariensi, et in Bononiensi, et in aliis episcopatibus propria [Col. 0647C] bona Mathildis existerent, nihilominus erat terra propria, in qua rector instituebatur, custodiebantur munitiones, Romanus pontifex, aut cardinales eo venientes, atque ibi consistentes honorifice excipiebantur. Hanc vidimus (num. 9) in juramento Salinguerrae designari »in episcopatu Bononiensi, Mutinensi, Regino, Parmensi;« a Radevico juxta ripas Eridani collocari; et a Friderico Aenobarbo lustrari »civitates, castella, seu villas per totam domum Mathildis.« Praeterea compertum exploratumque est, in diplomatibus imperatorum et regum Romanorum usque ad initia saeculi XIV, terram Mathildis memorari seorsim a patrimonio Tusciae, seu terra a Radicofano usque Ceperanum, Marchia Anconitana, ducatu Spoletano, et Exarchatu. Quin etiam Imola, Bononia, Ferraria, in quarum comitatibus fuisse constat castra et praedia Mathildis, secernuntur a terra ejusdem propria, sive, ut loquar pro aevi nostri more, a magnae comitissae principatu. Neque enim creditu proclive est, [Col. 0647D] mulierem potentia singularem in Italia, beneficio tantum Caesarum in Tuscia regali, et in Liguria dominatam esse; nec non pontificum beneficio Ferrariam urbem administrasse, at proprii juris castra, solum et oppida possedisse. Civitates Mutinam et Regium numerandas esse inter bona propria Mathildis; imo Parmam quoque et Mantuam iisdem probabili admodum ratione adjungendas mox ostendam. Id tamen pro certo affirmare non dubito, nullam unquam ex iis civitatibus ab apostolica sede jure illo haereditatis aut quaesitam, aut repetitam esse. Causae ex dictis patent. Primo siquidem in libertatem una cum caeteris Langobardiae urbibus se vindicarunt; deinde proprium principem elegerunt. Mutina prae aliis et Regium, quae Atestinis marchionibus paruerunt, principes tam bene de Romana Ecclesia meritos elegisse gloriantur, ut a pontificibus honore et ditionibus (fiduciario tamen jure, quod licitum est de rebus Ecclesiae) semper auctos ante Julium II aspexerint. [Col. 0648A] Tum vero momentaneas vices passae, non quia, ut bona propria Mathildis ab annis fere quadringentis, donatae dicerentur, sed quia Exarchatus fines latius protendi sunt crediti. Quam opinionem nostra etiam aetate tuitos esse praestantissimos viros non mirari non possum. Monumenta siquidem certa apud Raynaldum irritos eorum 220 conatus demonstrant, minusque justae causae patronos eosdem fuisse palam faciunt: quod sequenti capite demonstrabo.



CAPUT II. De civitatibus Parma, Regio, Mutina et Mantua juris olim comitissae Mathildis.

I. Cum de Ottonis Magni, primique Henrici Augustorum diplomatibus res fuit, aeque celebris atque obscura illa designatio ditionum S. Rom. Ecclesiae per fines fuit exposita, quam opportune huc afferre oportet: »Item a Lunis cum insula Corsica, deinde in Suriano, deinde in monte Bardonis, deinde in Berceto, exinde in Parma, deinde in Regia, exinde [Col. 0648B] in Mantua, atque in monte Silicis, atque provincia Venetiarum, et Istria.« Hanc quidem designationem finium Carolo Magno tributam, tametsi pius Ludovicus ejus non meminerit, cum finibus Italiae regni ab eodem Carolo praescriptis filiis suis, comparatam, obscuri aliquid praeseferre ostendi alibi; cum Mutinam in Ecclesiae ditione, ut videtur, comprehendi mirabar, et ex adverso in regnorum divisione dilucide includi, »usque ad fines Regensium, et ipsam Regium, et Civitatem novam, atque Mutinam usque ad terminos sancti Petri.« Quis vero ausit vetustis adeo monumentis fidem minuere, quia illorum sententiam non assequitur? Consuevit Carolus, ut patet ex divisione regnorum, solo civitatum nomine amplissima earum territoria complecti, quampluribus horum oppidis villisque silentio praetermissis. Quamobrem non moenia civitatum, sed fines territorii cujusvis per dicta nomina designantur. Cumque incompertum sit utrum Regiense an Mutinense territorium magis finitimum [Col. 0648C] esset ecclesiasticae ditioni, non nostra est designationem illam improbare. Certe infra descriptos fines, qui tunc ducatum Tusciae (sanctae sedi oblatum a Carolo, utili tenus dominio) a regno Langobardico secernebant, aevo Mathildis, propria hujus bona contineri colligimus ex dictis praecedenti capite. Indidem didicimus, non solum castra, et villas, sed quatuor etiam civitates, Regium et Mutinam, sine ullo dubio; nec non Parmam et Mantuam, tametsi non suppetant monumenta satis firma, quibus dominii proprietas comprobetur, ad Mathildianam haereditatem referendas esse. Chartulae donationis absoluta sententia omnium bonorum juris cujuscunque 221 alios in aliam opinionem pertraxit; nemo tamen, iis exceptis qui ad praedia donationem imprudenter redegerunt, ex propriis illis bonis civitates detraxit: in ecclesiasticis siquidem provinciis sitas esse censentes, aut jure dotali traditas Beatrici in Langobardia, ad filiam pervenisse aientes, bona illa propria civitatibus vacua [Col. 0648D] esse non putarunt. Quamobrem futurum videtur operae pretium, quae vere civitates in Mathildis terra, seu domo essent, disquirere, tametsi cum aliis Langobardicis libertatem adeptae nec pontificibus, neque Augustis, nisi apparenter paruerint.

II. In diuturna illa vacatione imperii post Carolinae stirpis Augustos, dum res Italici regni male admodum habebantur, Atto, seu Azzo Sigefridi filius, proavus Mathildis, potentia et opibus maxime insignis, Canusinam arcem in Regii Lepidi comitatu a fundamentis erexit. Hunc praeclaro comitis nomine appellatum animadvertit Muratorius (Ant. Ital. diss. 28, Annal. 958), nec nosse se fatetur cujusnam civitatis. Regii tamen fuisse, arx ipsa Canusina non longe ab eadem civitate existens nobis facile persuadet. Praeterea Otto Magnus anno 962 diadema imperiale assecutus a Joanne XII ut gratias eidem referret, ob Adelaidem insontem periculis ereptam, atque in arce eadem inexpugnabili servatam, civitates [Col. 0649A] aliquot dono dedit. Rei testis est Domnizo (lib. I, c. 2):

Muneribus magnis Attonem ditat, et aitis.
Cui nonnullos comitatus contulit ultro.
Per quem regnabat nil mirum, si peramabat.
Per comitatus autem civitates intelligi oportere nos docet prae aliis eorumdem fere temporum monumentum Ottoni III ascriptum, tametsi Baronius (1191, n. 57) integrum illud producens, manifestae falsitatis arguat; et Pagius (999, n. 3) per saeculum XI a male feriato homine confictum ostendat; et uno verbo eruditi omnes putidum figmentum appellent, penitusque amandent, ut aequum est. Quod vero attinet ad rem nostram, monumenti potius indoles quam sententia attendi debet. »Octo igitur comitatus pro amore magistri nostri domini Silvestri (II) papae sancto Petro offerimus, et donamus, ut ad honorem Dei et sancti Petri cum sua et nostra salute habeat, et teneat, et ad incrementa sui apostol. nostrique [Col. 0649B] imper. ordines. Hos autem sibi ad ordinandum concedimus Pisaurum, Fanum, Senogall. Anconam, Fossabrunum, Callium, Esium et Ausimum.« Itaque quidquid sit de figmento isto, comitatuum nomine civitates designantur. Quidni civitates erunt, quas comitatus vocavit Domnizo? quidni Atto jampridem comitis cognomentum praeseferens, ac proinde Regiensis forsan civitatis administrator, 222 deinde Ottonis liberalitate et Regii et Mutinae summum dominium adeptus erit? Attoni Tedaldus filius successit, de quo idem Domnizo:

Qui post Attonem totum servavit honorem,
Amplificans terras proprias dives nimis exstans,
Regibus existit carus notissimus illis.
Romanus papa, quem sincere peramabat,
Et sibi concessit, quod ei Ferraria servit.

III. Utrumque Muratorius (Ant. Ital., diss. 6) marchionis titulo insignem reperit in monumentis: quare suspicatur quatuor ex civitatibus Regio, Mutina, [Col. 0649C] Parma, et Mantua conflatam fuisse marchiam, cui uterque praefuerit. Equidem conjecturis aegre admodum indulgeo, quanti enim sint in rebus facti, probe novi. Regium quippe et Mutinam utrique subjectas fuisse ex monumentis certis eruitur. Hujusmodi unum refert Bacchinius in monasterii Padolironis historia: »Adalbertus, qui et Atto, gratia Dei comes Mutinensis.« Et apud Ughellum (tom. II, p. 269) est diploma ad annum spectans 964, quod dedit Otto Magnus, »interventu, et petitione Adelberti inclyti comitis Regiensis, sive Mutinensis.« Muratorius utrumque vidit (Ant. Ital. tom. I, diss. 8), tertiumque adjungit, nempe placitum Tedaldi anno 1001, in quo legitur, »Teudaldus marchio et comes istius Regiensis comitatus.« At duabus de aliis civitatibus idem affirmare non ausim. Mantuam quippe incertum, num Otto II Teodaldo avo Mathildis, an ejus genitori Bonifacio Conradus, cui ob res praeclare gestas erat acceptissimus, concesserit. Secus est de Parma, tametsi pro certo haberi debeat, quatuor hasce civitates [Col. 0649D] cum suis territoriis terram, sive, ut nostro more loquamur, principatum comitissae Mathildis effecisse; non autem marchiam, nomen illa in regione insolens, imo inauditum. Otiosum esset placitorum, diplomatum, aliorumque hujusmodi monumentorum auctoritate Mathildis domum comprobare; ea siquidem prostant in nova ejus Memoriarum editione. Ex eorumdem autem loco, subscriptionibus testium, concessionibus variis, ac praesertim episcopis una cum comitissa convenientibus, terra, domus, podere, comitatus, de quo est dictum uberrime praecedenti capite, quatuor istis civitatibus earumque territoriis definiri inde colligitur. Castra vero alia, et praedia alibi existentia, ut Medicinam et Argelatam in Bononiensi episcopatu, res territorias in Ferrariensi, ac praedia in Imolensi, cum in aliena ditione essent, quis non videt, accessiones potius quam terram propriam dicendas esse?

[Col. 0650A] 223 IV. Civitates, inquies, regni Italiae juris erant imperialis, quare beneficio, aut in fendum concedebantur. At donabantur etiam: idcirco Otto Magnus de proprio nostro regno civitates et oppida se donare aiebat apostolorum principi, ejusque successori Joanni XII, idemque eodem jure Attoni Regium et Mutinam, successoresque Mantuam donavere. Nonne Henricus IV triennali obsidione non expugnatam, proditione Mantuam acquisivit, ut testatur Domnizo? Nonne civitatis illius domina, ut recte eam appellat Mabillonius (An. B. lib. LXVII, n. 3; lib. LXX, n. 54; lib. LXXII, n. 105), antequam moreretur, in suam potestatem redacta civitate, eo »reversa est, ubi sacramentum fidelitatis a subditis recepit?« Ad Parmam quod attinet, documenta exstant apud Ughellum, quibus evincitur totum comitatum Parmensem episcopo Hugoni concessum esse a Conrado Salico, semel anno 1029, iterum 1035, ac tertio 1036, quem Cadolao confirmavit Henricus II, 1047 (It. sac. tom. II, p. 164 seqq.): »Perpetua, inquit Conradus, donatione [Col. 0650B] largimur sanctae Parmensi ecclesiae, cui Hugo praeest episcopus, totum comitatum Parmensem, tam infra urbem quam extra per circuitum.« Et altero in diplomate post annos sex: »Totum prorsus et integrum tam intra muros quam extra comitatum per suos certos fines, et antiquae descriptionis limites, sicut illum sanctae Parmensi ecclesiae jamdudum fideli devotione contulimus. Videlicet quantum episcopatus ipsius comitatus distenditur a Pado usque ad Alpes, et a termino illo, quo divisio est inter praedictum episcopatum, et episcopatum Placentinum usque ad terminum illum, quo divisio praefati Parmensis episcopatus et Rhegiensis est extra praescriptum Parmensem episcopatum suprascriptas curtes ad praedictum episcopatum pertinentes castrum Arriani, Saxolum, castrum Picicoli, Palazanum, Longura cum omnibus pertinentiis earum, per hanc remunerationis nostrae paginam confirmamus.« Ac demum novo diplomate donationem confirmat sequenti [Col. 0650C] anno 1036. Ipsissimis autem verbis comitatum tam intra urbem quam extra, Henricus II Conradi filius Cadolao confirmant anno 1047, adeoque gratis asseritur civitatem illam haereditario jure ad Mathildem pervenisse, quia scilicet Beatrici assignata fuerit pro dote ab Henrico II ejus consanguineo anno ut creditur 1037, cum Bonifacio nupsit, quae est opinio Benedicti Luchini (Chron. cap. 3). Quidni potius Bonifacium Italiae marchionem agnoscunt cum Hermanno Contracto? Hic siquidem tunc temporis vivens, ad annum 1052: »Hic diebus, inquit, Bonifacius Italiae marchio ditissimus Beatricis nobilissimae comitissae 224 maritus a duobus militibus sagittis toxicatis vulneratus moritur, et Mantuae honorifice sepelitur.« Et cum eo concinens Domnizo,

Cui juravere, patre tunc vivente, fideles
Servi, prudentes proceres, comites pariterque.

V. Comites quippe, queis comitatus seu civitas una cum territorio subjecta erat, marchioni, qui ducis [Col. 0650D] instar provinciae praeerat, morem gerere tenebantur. Idcirco imp. Conradus eodem anno 1037, cum Hugonem Parmensem episcopum creavit comitem, Bonifacio marchioni seditionem Parmensem compescendam demandavit. Quare nisi veritati fucum facere, aut cum Muratorio novas marchias conjectando velimus animo effingere, Bonifacium marchionem temporibus Conradi Salici, et Henrici II Augg. Italiae et Tusciae praefuisse fateamur necesse erit. Quin etiam Beatricem cum Mathilde in iisdem provinciis eodem jure dominatas esse usque ad annum 1061, cum Cadolaus episcopus et comes Parmensis apostolicam sedem sacrilege invasit, suntque exortae illae maximae simultates regni et sacerdotii, quae pristinam Italiae civitatum subjectionem disturbarunt, pro certo haberi debet. Ac Beatricem quidem id temporis, nempe usque ad annum 1076, cum obiit Pisis supremum diem, in Tuscia et in Langobardiae [Col. 0651A] provincia, seu Italiae regno, praeter avitum principatum, jure fiduciario dominatam esse colligitur ex monumentis. At Mathildem ejus filiam perpetuis fere bellis ab Henrico IV agitatam et avitam terram latius extendisse jure belli, et ab anno IV quidquid imperatoriae potestatis erat in Italia, pro rege administrasse, compertum exploratumque est. Et vero cum Henricus IV, quem, utpote imperiali diademate nunquam redimitum, Italiae civitates praecipuae detrectabant, anno 1084 ex Guiberti pseudopontificis manu coronam perditionis, ut ait Baronius, accepit, in campis Sorbariis adeo infelici Marte conflixit cum Mathilde, ut Italiam fere omnem amiserit. Interim civitates nonnullae excusso priscae subjectionis jugo reipublicae formam induerant, seque ipsae per suos magistratus regebant; quare post annos decem, ut supra est dictum, referente Bertholdo apud Baronium (1093, n. 2), Mediolanum, Cremona, Lauda, Placentia juncto foedere, in Henricum cecinere [Col. 0651B] classicum, ac Mathildi adhaeserunt. Quod sane foedus non esse initum etiam a civitate Parmae, terrae Mathildis contermina, suspicandi locum praebet num terrae ejusdem pars esset?

VI. Quid, quod factis comprobatur jus supremum Mathildis in eadem civitate? Et vero antequam comitissa Italiae regnum, seu potius 225 illius reliquias pro rege administraret, Parmenses cives anno 1104 immane sacrilegium perpetrarunt in Bernardum card. apostolicae sedis legatum (quem postea episcopum sibi dari efflagitarunt). Mathildes re audita eo convolat cum milite, in reos pro tanto scelere animadversura, tametsi Bernardi precibus mota, ad officium tantummodo Henriciani schismatis fautores revocavit (Baron., an. 1102, n. 24; 1106, n. 31). Nonne hinc patet, civitatem istam inter ea bona comitissae recenseri, de quibus aiebat in chartula donationis: tam que nunc habeo, quam que in posterum Deo propitio acquisitura sum . . . . . sive jure hereditario, sive alio quocumque jure? Unum id obstaret, [Col. 0651C] quod aiebam praecedenti capite (num. 7) si regnum Italiae juxta pacta conventa instauratum esset, quale fuerat sancti Henrici ac praedecessorum temporibus. Longe autem ut Henricus V staret pactis, et Paschalem II pontificem et cardinales, violato sacramento, in captivitatem abduxit; privilegium jure pravilegium appellatum a pluribus, per vim extorsit a Paschali eodem, qui suae aliorumque captivitati finem allaturus, pacique publicae litaturus hostiis majoribus, investituras, ante eum diem damnatas in principibus laicis, eidem concessit; ac demum pejor patre pontificias ditiones invasit, et Mathildis postmodum decedentis haereditatem totam sibi arrogans, donationem sanctae sedi ab ea factam elusit. Quamobrem nec pontifex praecipere debuit, aut potuit episcopis praesentibus die coronationis, »ne intromittant se vel invadant eadem regalia, id est civitates, ducatus, marchias, comitatus, monetas, mercatum, advocatias, et curtes, quae manifeste regni [Col. 0651D] erant,« ut erat in pactis apud Baronium (IV, n. 2). Multo autem minus Mathildem spoliare poterat bonis suis, quae olim ad regnum Italiae pertinebant, et quorum haeres instituta fuerat sancta sedes. Quam rem probe intelligens Henricus, fortasse etiam meditans quae post comitissae obitum facturus erat, in Germaniam rediens post coronationem, bidui cum illa substitit Bibianelli, fretusque illius potentia et opibus, Italiae regni administrationem eidem commisit: quare post annos quatuor ea decedente et quae regni erant, et quae terrae seu domus Mathildis, consanguinitatis obtentu, sibi arrogavit.

VII. Hoc in statu usque ad Callisti II tempora, seu ad annum 1122 rem permansisse constat. Tum vero plurium annorum diro certamini, quod armis et schismate sacerdotium afflixerat, finis demum aliquando est allatus; et Henricus jurejurando haec prae caeteris est pollicitus: »possessiones et regalia beati Petri, quae a principio hujus discordiae [Col. 0652A] 226 usque ad hodiernum diem, sive tempore patris mei, sive etiam modo ablata sunt, quae habeo, eidem S. R. Ecclesiae restituo, quae autem non habeo, ut restituantur fideliter juvabo.« Caetera videsis ap. Baronium (1122, n. 5 seqq.) exstantia etiam in praestantissimo cod. Albiniano quo utor, non modico cum rerum verborumque discrimine. De Mathildiana, haereditate ne mussitatum quidem esse ab Romano pontifice, altiora vulnera sanctae sedi inflicta sanaturo, inde liquet, quod nonnisi post Henrici mortem Honorius II possessionem illius inivit an. 1126, possessionem vero mutilam; terram quippe civitate qualibet vacuam tum Honorius, tum Innocentius II, tum denique Innocentius III, jure proprietario aliis concessisse traduntur. Ex iis tamen pontificibus nullus aliud quam praedia, castra, villasque concessit, quia scilicet tertii Innocentii aevo Langobardicae civitates omnes sui juris erant; cumque longe ante Honorium [Col. 0652B] et Innocentium II nonnullae in libertatem se vindicarint, credibile admodum est, Parmam, et reliquas terrae Mathildis aliarum exemplum secutas esse, tametsi rei monumentum non exstet. Utcunque autem fuerit, pro certo habendum est, Mathildem aut acquisitionis, aut alio quovis jure Parmam, quemadmodum haereditario Rhegium, Mutinam et Mantuam possedisse. Propterea nullus dubito, quin istae quatuor civitates, nisi primum invasio, deinde libertas obstitissent, una cum reliquis bonis propriis testatricis ad apostolicam sedem perventurae essent. Tanti momenti rem comprobare videtur placitum ejusdem existens ap. Ughell (It. Sac. tom. II, p. 171) cujus partem huc afferre non gravabor:

VIII. »In nomine sanctae et individuae Trinitatis. Mathildis Dei gratia si quid est. Dum olim apud Montem Baruncionem essemus, et praesentibus domino Bernardo Parmensi, et Bonoseniore Rhegiensi, atque Manfredo Mantuanorum venerabilibus episcopis, [Col. 0652C] quaedam negotia tractaremus, venerunt homines de Monticulo conquerentes, quosdam malos et injustos usus per nostros ministeriales sibi fieri, qui nunquam antecessoribus illorum fuerunt impositi . . . . Notum igitur esse volumus omnibus nostris fidelibus tam praesentibus quam futuris, nos omnes malos et insuetos usus, quos a tempore bo. me. Beatricis matris nostrae habuerant, aut per nos et nostros ministeriales eis injuste impositi fuerant, omnibus hominibus de Monticulo deinceps remisisse . . . . Dominus autem Bernardus prenominatus Parmensis episcopus per se suosque successores nobis, nostrisque successoribus e converso refutavit, quod nostris arimannis de Monticulo nullos alios usus, vel factiones deinceps requisierit, nisi quos ejus 227 antecessores, videlicet Cadalus et Eberardus Parmenses episcopi solummodo in pace, et non in guerra ex illis habuerunt . . . . Actum est an. Dom. inc. 1114, VII Kal. Jul., Ind. 7, ap. [Col. 0652D] Mont. Baruncion.« Hinc profecto elucent plura supremi juris indicia. Placito siquidem episcopi aderant e domo Mathildis, Mutinensi, excepto, quem aliunde constat ex eadem domo, seu terra fuisse. Praeterea ministeriales in comitatu seu territorio Parmensi ab aevo Beatricis, subjectio Bernardi episcopi Parmensis; ac denique arimanni, quos Mathildes immunitate vult gaudere sub suis etiam successoribus, summum dominium Mathildi vindicant; tametsi incompertum mihi esse fatear, an origo ejus ab Sorbariensi pugna, seu potius ab initio schismatis petenda sit. Quamobrem apostolica licet sedes nullius ex quatuor civitatibus possessionem nunquam ob allatas causas inierit, negari tuto non potest, Parmam quoque inter bona juris proprii Mathildis recenseri. Quae cum ita sint, quanquam obscuritatis plurimum in designatione illa per fines Ottoniani diplomatis inesse aliquibus videatur, attamen si Parmensis, Rhegiensisque, ac Mantuani [Col. 0653A] comitatuum fines ecclesiasticae ditionis terminis adhaerentes considerent, tum Italiae regnum ab apostolicae sedis dominio, tempore Ottonis secernent, tum Mathildis terram, domum, comitatum, podere, sive principatum tenebunt.

IX. Quare autem ab saeculi XIV initiis nulla amplius memoria occurrat bonorum proprii juris Mathildis, quorum haeres institutus fuerat sanctus Petrus, facili negotio quis intelliget, si diuturnam reputet vacationem imperii ab anno 1245, cum Fridericus II exauctoratus fuit ab Innocentio IV in Lugdunensi concilio ad 1273, cum Rudolphus, magnus ille progenitor augustissimae domus Austriacae rex Romanorum electus fuit. Quam scilicet vacationem quinque annis breviorem, nempe a Friderici praedicti emortuali anno 1250 ad Rudolphum, Germanici scriptores fatale interregnum appellant. Illa siquidem in diuturna vacatione Langobardicae civitates, excussa subjectione omni, quam in pace Constantiae videbantur [Col. 0653B] subiisse, aut singulae, aut plures simul proprium sibi principem coeperunt eligere. Exemplum imitatae quatuor civitates terrae Mathildis suum et ipsae principem elegerunt, quanquam Mantua tantum novi regis Romanorum electionem praevenerit, nam anno 1269 Pinamontem Bonacossium acclamavit. Aliquanto tardius, Rudolpho jam regnante, Mutina anno 1288, et post biennium Rhegium, Opizzoni marchioni Atestino ultro se subjecerunt. Parma etiam, licet subjectione minus diuturna, anno 1303 Gisberto Corregiensi se subdidit, rege Romanorum Alberto Rudolphi filio. Novis hisce principibus, praeter civitates, comitatus 228 earum integros paruisse inde colligitur, quod terrae Mathildis nulla in diplomatis mentio fit post Rudolphinum. Albertus quippe Rudolphi filius, qui omnium ultimus illam confirmasse videtur Bonifacio VIII (ap. Rayn. 1303, n. 9) Ludovici et Ottonis diplomata confirmat ex libro Decretorum (dist. 63) praeque aliis paternum conceptis hisce verbis: »Recognosco et fateor, omnia et singula [Col. 0653C] quae a divae mem. Rodulpho patre meo Romanorum rege, et etiam a quibuscunque praedecessoribus ejus Romanorum regibus vel imperatoribus sive super fidelitatis juramento, sive super quibuscunque aliis recognita, confessata, promissa, facta, jurata, confirmata, innovata, remissa, seu de novo donata fuerunt simul, vel diversis temporibus; et ipsa ratifico, innovo et confirmo, et ea juro, et promitto, me inviolabiliter servaturum; et ex nunc similia in praesentibus litteris meis patentibus meo magno signatis sigillo remitto, facio, et de novo concedo.« Terrae autem Mathildis mentionem ullam specialem neque Albertus, neque Romanorum regum, imperatorumve ullus, qui Albertum secuti sunt, fecerunt; neque Romanus ullus pontifex, majorum exemplum sequens aut invasam repetiit, aut in feudum alicui concessit.

X. Quamobrem cum annis fere ducentis Romanos pontifices jura sancti Petri asserendo, ac Germaniae reges, atque Augustos eorum invasionem nunc tuendo, [Col. 0653D] nunc ultro dimittendo tantopere sollicitos atque anxios viderimus, altum adeo silentium de improviso natum non mirari non possumus. Cum praesertim iidem pontifices, qui auctoritate et opibus in provincia plurimum valebant, ut provincias caeteras, ita terram Mathildis ex aliorum manibus eripere armis potuissent. At serio animadverti velim quod Romani pontifices ubi sedem in provincia posuerunt, de pristino Italiae regno, utcunque in varias dynastias diviso, sollicitiores fuerunt, quam de Mathildiana haereditate. Cum praesertim vacante imperio ipsimet supremo jure uterentur in eodem regno. Quod facile assequemur mente, si reputemus postremam partem Clementinae Pastoralis (Clem. l. II, tit. 11) omissis quae ad septimi Henrici Aug. et Roberti Siciliae regis simultates pertinent, ut pote abs re nostra: »Nos, inquit Clemens V, tam ex superioritate quam ad imperium non est dubium nos habere, quam ex potestate, in qua vacante imperio imperatori succedimus.« [Col. 0654A] Haec plane verba male audiunt apud scriptores nostri aevi, quia scilicet majestatem imperii Romano-Germanici tunc etiam temporis obtinuisse arbitrantur, neque veram indolem tenent imperialis dignitatis a Leone III institutae, et constanti omnium imperatorum auctoritate firmatae, quam videlicet nullo unquam tempore 229 assecuti sunt Caesares, nisi diadematis imperialis per Romanum pontificem impositione. Tunc vero praeter supremae auctoritatis consortium in populos pontifici Romano subditos, Italiam et Tusciam veluti tantae dignitatis dotem jure possidebant, cum caeteroqui unum, aut plura regna, ditionesve aliae regum, qui ad summum illud fastigium evehebantur, ad eam dignitatem nullatenus attinerent. Ea propter Clemens V non de Germania, Burgundia, aliove regno, sed de Italia tantum et Tuscia loquitur, sive, ut suo tempore audiebant, de Langobardia et Etruria. Quas profecto provincias aevo Mathildis a rege Henrico IV deformatas, et ab se [Col. 0654B] alienatas, deinde ab Suevis Augustis successoribus tyrannica administratione ad nullum fere statum redactas, et factionibus obnoxias Romanorum pontificum sollicitudine, diuturnae vacationis praedictae occasione, aliquantulum sublevatas reperit Rudolphus, ut infra palam fiet, ubi de Rudolphino codice sermo erit.

XI. Praedictus autem Clemens non verbis tantum sententiam suam expressit, sed factis ratam habuit. Nam vacante tunc imperio ob praeproperam Henrici mortem, Robertum ipsum ejus Augusti aemulum, imperii vicarium in duabus iis provinciis instituit; ita tamen ut rege Romanorum electo, vicariatum dimitteret, quod ille captata occasione duplicis electionis, nam quinque electores Ludovicum Bavarum, duo reliqui Fridericum Austriae ducem elegerant, non fecit. Quare ab anno 1314 usque ad 1322, cum Fridericus in bello captus fuit a Ludovico, pro summa rei utroque invicem decertante, rex Siculus impune molitus est Italiae totius dominationem assequi. Postea vero res illi fuit cum Bavaro, quem Gibellini [Col. 0654C] Roberto regi, ac Beltrando card. pontificis legato Guelforum ducibus superandis impares, in Italiam vocarunt anno 1327. Interea praedicto anno captivitatis Friderici, Placentini exosi tyrannidem Galeatii, Matthaei vicecomitis vicarii Mediolanensis filii, quem Henricus VII anno 1313 Placentiae vicarium instituerat, spontanea deditione, Verzusii Landi opera, pontificiam dominationem subierunt (Scr. Ital. tom. XVI Chron. Plac.). Paulo post Parmenses legato eidem apostolico se subjecisse constat ex monumento ap. Raynaldum (1322, num. 13), in quo prae aliis haec leguntur: »Item ad confitendum, recognoscendum, et asserendum realiter, et cum effectu regimen civitatis, et districtus Parmensis, vacante Romano imperio, sicut nunc vacare dignoscitur, ad dominum nostrum summum pontificem, et Romanam Ecclesiam pertinere; et quod 230 ipsum regimen, et rectores ipsius recipient, et tenebunt deinceps nomine praefati domini nostri summi pontificis, et Romanae [Col. 0654D] Ecclesiae supradictae, quandiu et quotiescunque vacabit imperium supradictum, sicut reciperent et tenerent ab imperatore, si dictum imperium non vacaret.« Huc profecto si respexissent qui exarchatum Pippinianae donationis Placentiam usque, ut priscis Romanorum aetatibus extendunt, non tribuissent pontifici, Romanaeque Ecclesiae quod pontifex et Romana Ecclesia sui juris factum nondum esse luculenter ostendunt.

XII. Eoque id magis, quod Joannes XXII, ut notat Raynaldus (1322, n. 10 seqq.), apostolicis ejus litteris allatis, de Mediolanensibus eadem affirmat: »Ad nostram, inquit, et Ecclesiae Romanae devotionem et obedientiam, a qua deviarant, per devia et errores currendo praecipites, utentes saniori consilio redierunt, intendentes, nobis et eidem Ecclesiae, ad quos imperii regimen, imperio vacante, sicut et nunc vacare dignoscitur, pertinet, obedire fideliter, et parere nostris et ipsius Ecclesiae beneplacitis et mandatis.« Atque haec quidem consectaria sunt Clementinae [Col. 0655A] Pastoralis, adversus quam Marsilius Paduanus haeresiarcha, ut Ludovico Bavaro assentaretur, reclamavit. At neminem eruditorum latere arbitror, tum Marsilium, tum Joannem de Janduno, qui Italiam et praecipue Romam, suis scriptis infecerunt, Bavari clientes fuisse. Cum autem id temporis Gibellini viderentur Guelfis praevalere, antiquiora et certiora jura sanctae sedis audacia scriptorum in dubium verti, ac factiosorum armis invadi consueverunt. Marchio ipse Atestinus Opizzo, a quo nil tale metuebatur, Ferrariam primo, deinde simulato tantisper reditu ad obsequium sanctae sedis, Comaclum et Adriam oppressit. Quamvis enim pontifices Avenione tunc morantes non essent desides, imo utrumque gladium exerentes, novosque armorum duces quotidie acquirentes legatorum opera, prisca jura efficacius assererent sanctae sedi quam sui praedecessores; nihilominus nisi Italiae regnum apostolicae sedis ditioni conterminum ad suas partes traherent, [Col. 0655B] ne quidquam legati operam bellique artem armorum duces impendissent. Inde enim defensio, inde securitas apostolicae sedis ditioni sub ipsis Carolinis exspectabatur. Testes mihi erunt Berengarii aemulus Wido Spoleti dux, filiusque ejus Lambertus ad imperatoriam coronam vocati, Arnulpho stirpis Carolinae posthabito, quia potentissimi reges erant Italiae: testis Berengarius eadem de causa Ludovico III praelatus, testis Germanorum primus Augustus Otto Magnus quem Agapetus II bellica 231 virtute insignem in Italia, imperatorem coronasset, nisi praepotentes Romani obstitissent, quemadmodum post annos aliquot Octavianus (Joannes XII) ex iisdem praepotentibus civibus ad apostolicam sedem evectus, imperiali diademate redimivit; testis denique virilis animi Mathildes, quae, quia formidabilis in Italia erat, tum magno praesidio fuit Rom. Ecclesiae ac pontificibus, tum ab iisdem maxime culta, nonnullas apostolicae sedis ditiones in beneficium obtinuit.

[Col. 0655C] XIII. Quoniam vero cavendum erat, ne quid detrimenti ab infidis Italiae regni ac Tusciae gubernatoribus ecclesiasticae ditioni inferretur, Joannes XII eumque imitati successores sacramento ab electis imperatoribus praestando adjiciendum voluerunt eorumdem gubernatorum juramentum, quod exacturum se promisit per suos nuntios Henricus VII. »Quandocunque in Lombardiam aut Tusciam aliquem mittet, pro terris aut juribus suis gubernandis, quoties mittet, faciet jurare eum, ut adjutor vester sit ad defendendum terram Rom. Ecclesiae, et Romanam Ecclesiam secundum suum posse (Rayn. 1311, n. 7, Bull. Vat. tom. I, p. 248).« Cujusmodi praescriptum postea visitur in Caeremoniali Patritii (lib. I, sect. 5, c. 2) praestandum scilicet, ab imperatore electo priusquam agrum Romanum ingrediatur: »Cuicunque Italicum regimen commisero, jurare faciam illum, ut adjutor suae sanctitatis sit ad defendendam terram sancti Petri secundum suum posse.« Quod plane juramentum an exigi posset [Col. 0655D] anno 1488, cum illud Patritius librorum caeremonialium quam historiae consultior praescribebat, eruditos non latet. Cum autem Blasius de Martinellis juramentum iisdem conceptum verbis apud Gatticum (Diar. Caer. tom. II, p. 102) a Carolo V praestandum anno 1530 exhibeat, operae pretium facturus mihi esse videor, si Mediolanensis historiae summam huc attulero, quippe quae una cum libri Caeremonialis minus opportune praescripto, simul terrae Mathildis silentium ex Italiae regni, seu ducatus Mediolanensis vicibus natum demonstrat.

XIV. Mediolanensis civitas, quae Rom. pontifici sacramentum fidelitatis praestiterat vacante imperio, vixdum Ludovicus Bavarus in Italiam venit, ad vicecomites rediit, quibus ad annum usque 1395 morem gessit. Illo autem anno Joannes Galeatius cognomento Comes virtutis, ab Wenceslao ineptissimo principe Caroli IV filio, qui regis Romanorum tituum pretio emerat, insignem ducis honorem multis [Col. 0656A] florenorum millibus mercatus est. Anno vero sequenti ab eodem principe tam pro se quam pro descendentibus, ducatus dotem accepit Papiam et reliquas 232 civitates, quas invaserat, easque inter Placentiam et Parmam quae caeteroqui nunc defectione a pontificio dominatu, nunc proditione, variis possessae partibus fuerant (Rayn. 1331, n. 19; 1335, n. 27). Haec fuerunt initia ducatus Mediolanensis, sub finem saec. XIV. Sequenti saeculo vicecomitibus successerunt Sfortiae; quibus devictis eodem exeunte ducatus in Gallorum potestatem venit. Non multo post, Julium II icto foedere cum Maximiliano aliisque principibus, expulisse Gallos historia eorum temporum docet. Tum vero Maximilianum Mariam Sfortiam a foederatis principibus Mediolani ducem designatum esse, Parmamque et Placentiam Julio redditas fuisse, anno videlicet 1512, ex Paridis Diariis constat ap. Raynaldum (1512, n. 70). Easdemque anno sequenti, audita Julii morte, Sfortia ad momentum [Col. 0656B] invasas, Leoni X postmodum electo tum sponte sua, tum Maximiliani Aug. voluntate restituit. Quae res ut firmior esset, anno 1515 pactis conventis inter Caesarem et pontificem, roborata fuit (Id. 1515, n. 40). At Ludovico XII Gallorum regi eodem anno vita functo, Franciscus I successit, statimque per suos duces Mediolanensi ducatu in potestatem redacto, Parmam quoque et Placentiam, aliis de causis non renuente pontifice, aliquandiu retinuit, quoad pontifex juncto foedere cum Carolo V adversus Gallos, illas anno 1521 Carolo plaudente iterum bello acquisivit. Caroli ejusdem litterae exstant ad cardinales tempore Clementis VII in hanc sententiam: »Parmam, et Placentiam a Romani imperii feudo disjunctas, sedi Romanae nullo jure coacti possidendas restituimus.« Eae vero datae fuerunt post celebre Urbis infortunium anni 1527, cum Clemens ex castro sancti Angeli evasurus, utramque civitatem una cum aliis nonnullis Caesari se daturum spopondit, quod minime tum factum traditur, tametsi ex laudatis litteris, quas videsis [Col. 0656C] apud Fontaninium (Domin. Parm. et Plac.) serius ocius in Caesaris potestatem venisse utramque constet. Post hujusmodi restitutionem pacifice utramque possessam ab sancta sede Paulus III Petro Aloysio Farnesio concessit jure fiduciario, anno 1545. Caeso post biennium Aloysio, Carolus, qui anno 1535 a Francisco Sfortia absque liberis decedente Mediolanensis ducatus haeres institutus fuerat. Placentiam invasit, ad Mediolanensem ducatum eam spectare contendens, nec nisi morti proximus anno 1554 testamento mandavit Philippo II filio, ut sanctae sedi illam redderet: quod utique factum liquet.

XV. Ex historiae hujus summa ab ill. Fontaninio et aliis uberrime pertractata (utinam studii causis omnibus procul habitis) plura capita illustrantur. Ac primum spatio illo annorum maxime diuturno a 1395 233 ad 1535, dum stetit Mediol. ducatus, longe a veritate abire Patritium et Blasium Martinellum caeremoniarum magistros, dum regi Romanorum [Col. 0656D] imperatorium diadema suscepturo praescribunt juramentum pristinum: Cuicunque Italicum regnum commisero. Deinde Parmam et Placentiam regni olim Italici urbes, ad Mediolanensem ducatum minime attinentes, praeter antiquiora jura, novum illud acquisitionis praeseferre, nihilo infirmius jure ducum Mediolanensium; nam semel Julius II anno 1512 iterumque legatus Leonis X 1521, utramque armis asserunt sanctae sedi. Tertio, easdem civitates post diuturnam concertationem aevo Clementis VII de qua Conringius (de Finib. imp. c. 20, p. 312) Romanae Ecclesiae fuisse redditas, eumdemque in modum Placentiam post Caroli V controversiam annorum plurium, ad sanctam sedem postliminio rediisse, id praecipiente eodem Carolo. Legitimo isti sanctae sedis juri, possessionis fere ducentenariae illud cuicunque alii praeferendum accedit. Quarto demum per hujusmodi regni Italici eversionem, quae in plures illud dominationes discerpsit, antiquatam omnino esse [Col. 0657A] terrae, domusve Mathildianae mentionem, cujus loco Julii II aevo exarchatus praetendebatur, tum quia olim Placentiam usque pervenit, tum quia ecclesiastica provincia pro civili parum scite accepta est. Et vero quaenam fuerit civilis, seu exarchatus Pippiniano aevo a regno Langobardorum divisus, ex donatione Pippiniana luce clarius patet, nam civitates ejus omnes, quarum ultima est Bononia, recensentur. Ecclesiastica vero qualis, quantaque fuerit usque ad saeculum XII docet antiquum provinciale saepe laudati codicis Albiniani: »In provincia Flaminea metropolis Ravenna suffraganeos habet XV: Placentinum, Parmensem, Reginum, Forolivium, Adrian., Populien., Ferrarien., Mutinensem, Bononiensem, Faventinum, Imolensem, Cesenaten., Cerviensem, Comaclensem et Sarcinensem.« Sub finem duodecimi saeculi aliquatenus variam hanc provinciam exhibet provinciale ap. Schelestratium (Ant. Eccl. tom. II, p. 750); Placentinus quippe, et Ferrariensis inter suffraganeos Mediolanensis metropolitae recensentur, ut apud Cencium [Col. 0657B] editum a Muratorio: utrumque autem Flaminiam provinciam exhibet, Aemiliam omnino silet, rei falsae defensorum ingratiis.

XVI. Ad Italiae autem regnum revertens animadverti et illud velim, quod Carolus IV maximus ille assertor Germanici majestatis imperii, cujus tantopere celebratur Aurea bulla, suo in diplomate apud Raynaldum (1347, n. 5) ex autographo quod servatur in tabulario molis Adrianae, septimi Henrici exemplo jurejurando: »Item promittimus, 234 ait, et juramus, quod quandocunque in Lombardiam et Tusciam vel earum alteram aliquem, vel aliquos mittemus pro terris et juribus imperii gubernandis, quoties illum vel illos transmittemus, faciemus eum, et eos jurare, ut adjutor, vel adjutores domini papae sint ad defendendum terram sancti Petri, et Romanae Ecclesiae, secundum suum posse.« At Sigismundus, qui primus post Carolum imperialia insignia est assecutus [Col. 0657C] (Wenceslaus ejus frater ob suffragia pretio empta, dignitate regis Romanorum motus anno 1400, et Robertus comes palatinus pius et clemens, at vecors, majestatis imperatoriae honorem non fuerunt adepti), Langobardiam alienatam reperit a fratre, adeoque simile juramentum non praestitit. Itaque ab ineunte saeculo XV, nulla amplius mentio reperitur Italici regni, seu Langobardiae et Tusciae; in utriusque enim locum successerunt ducatus Mediolanensis et civitates Etruriae liberae, quae saeculo eodem exacto in ducatum evasere. Harum princeps Florentia, ut pote opulentior ac potentior caeteris, perpetuis fere bellis finitimas remotioresque alias petens late jam dominabatur, cum Leonis X et postmodum Clementis VII Mediceae gentis pontificum consilio, et opibus, familia eadem exaltata, magnum Etruriae ducatum ad nostram usque aetatem magna cum felicitate, parique gloria moderata est. In regno autem Italiae, praeter ducatum Mediolanensem, et Parmae ac Placentiae ducatum alium, de quo nuper est dictum, aliud [Col. 0657D] longe antiquius, nec minus gloriosum marchionis Estenses dominium excitarant, quod terram Mathildis fere omnem absorbuit, Romanique pontifices memoria, ni fallor, reputantes, Mathildem nupsisse Azzoni Atestino, ac praecipue sibi, et apostolicae sedi consulentes, longe ut reclamarent, tum virtute atque opibus illorum tuiti sunt Ecclesiae Romanae ditiones veteres, tum harum aliquibus eos praefecere, ac praesertim Ferrariam, ut olim aevo Mathildis, iisdem in feudum concessere. Sed antequam haec fierent, dum per duodecimum saeculum in magna Italiae civitates perturbatione erant, Ferraria variis paruisse dominis apud historicos invenitur. Hinc est, quod a recentioribus nonnullis, aut pontificiae ditioni temere aufertur, aut Mathildicae donationi imprudenter adjungitur. Quare cum suppetat ex Albiniano codice monumentum haud dubie antiquius mutilo, ac mendoso illo, quod exstat in libro censuum Censii camerarii; quin etiam aevo pontificis Lucii III qui sedere coepit [Col. 0658A] in Petri cathedra anno 1181 vetustius: omnium oculis subjiciendum puto, ut jus suum pontifici, beneficium, feudumve aliis vindicetur, fiatque palam aliena invasio.

235 XVII. »De redditibus omnium provinciarum et ecclesiarum, qui debentur Rom. Ecclesiae. Primo de civitate Ferrarie. Romana Ecclesia debet habere censum de civitate Ferraria sol. L Luccen. in unoquoque anno. Medietatem tributi ripe, et districtum de mercato annuatim. Et totam arimaniam de plebe Cornacervina. Et totam arimaniam masse Fuscalie. Et totum publicum ejusdem. Et totam arimanniam de Gabbiana. Et totam arimanniam de Lungula. Et totam arimanniam de Septepullesino. Et totam Curiam sive districtum de Massa. Et totum districtum sive proprietatem de Ciniscelli, et de Cavalto. Et totam arimanniam et totum publicum de Sadriano. Et totam arimanniam et totum publicum de Trecenta. Et totam arimanniam de Banniolo, et totum publicum. Et totam arimanniam de villa nova, et totum [Col. 0658B] publicum. Et totam arimanniam de Maneggio, et totum publicum. Et totam arimanniam de sancto Martino, et totum publicum. Et totam arimanniam de Lucarano, et totum publicum. Et totam arimanniam de sancta Maria, et totum publicum. Et totam arimanniam et publicum de villa Comede. Et totum publicum de Gognano. Et totum publicum de villa Marthana. Et totam arimanniam de Arcuada, et totum publicum. Et totum publicum de Bonisciago. Et totum publicum de Agnano. Et totam arimanniam de Pontiado, et publicum. Et totam arimanniam de Filthatico et publicum. Et totam arimanniam de Runci et publicum. Et totam arimanniam de Cirpilliatica. Et totam arimanniam de Bratica. Et totam Salariam, et totum Ficarolo, et tres partes de Ripatico, et partes tres portus de rupta Ficaroli. Et totam arimanniam de Trenta. Et totam arimanniam de Leone. Et totam arimanniam de Gello. Et totam arimanniam de Fabriciano. Et totam arimanniam de sancto Donato. Et totam arimanniam de Flesso. Et de [Col. 0658C] Firacolo et toto comitatu ejus Baliam, et districtum de omnibus criminibus. Et omni anno bis, scilicet in Madio, et in sancto Martino generale placitamentum.« Cum hic de censibus, aut tributis agatur, placitamentum pro laudimii genere cum Ducangio malim accipi, quam dissimile aliud a tributo seu censu cogitari.

XVIII. Est revera in eodem codice privilegii Ferrariensium particula aliquanto antiquior, cum sanctae sedis actionarii eam civitatem administrabant, antequam beneficio aliis concederetur, quae sic habet: »Excerptum de privilegio Ferrariensium. Et semel in anno si a nobis requisitum fuerit, ante nostrum apostolicum nuntium, si preco imposuerit 236 bandum, per tres dies custodiant generale judicium, et usque tertia hora scribantur clamores, et querimonia; postea per mensis circulum clamati justitiam faciendo, si vocati fuerint, custodiant judicium.« Aetatis privilegii nullum indicium exstat, cum tamen in codice subjiciatur locationi Praenestinae civitatis, quam fecit [Col. 0658D] Joannes XIII anno 970 eidem suppar videtur: cumque idem pontifex avo Mathildis civitatem beneficiario jure concesserit, ex utroque monumento ejus civitatis conditio, antequam beneficio traderetur Tedaldo, et post reditum ad apostolicam sedem, luculenter patet usque ad saec. XII fere exactum, eum scriptor codicis Albinus vivebat, litterisque mandabat ab se collecta vetera monumenta. Quanto igitur in errore versantur, qui vera Mathildis donatione posthabita, Ferrariam ab ea sanctae sedi oblatam contendunt? Estque id profecto admiratione dignum quod ubi extra ecclesiasticam ditionem de terra, seu bonis propriis Mathildis verba fiunt, ea nihil aliud sunt, quam praedia, sive ad summum castra, citra ullam civitatem. Cum autem in Tuscia Langobardica, seu patrimonio Tusciae, in ducatu Spoletano, in Marchia, pro alia aliorum falsa opinione bona eadem collocantur, quidquid civitatum in iis provinciis est, Mathildia nam ad donationem pertinet. Quid de nuper annalista [Col. 0659A] Italo dicendum erit, qui transverso itinere donationem funditus excidere periclitatur (Script. Ital. tom. V, p. 366)? haec nimirum iste ad chartulam Mathildis animadvertit: »Invaluit eo saeculo ac potissimum Gregorii VII papae temporibus mos offerendi non castra solum, sed et integra regna apost. sedi, eaque rursus ab illa accipiendi in feudum. Id praestitit Demetrius Russorum rex duobus ante pacem Canusinam annis, nempe anno 1075, tum alter Demetrius Croatiae et Dalmatiae dux, sive rex. Bertramus quoque Provinciae comes omnia sua eidem obtulit anno 1081.«

XIX. Non saeculi consuetudine, sed Gregorii VII magnanimitate reges, et principes a beato Petro, quam a Teutonicorum rege Henrico IV regni aut principatus investituram accipere maluerunt. At nec Mathildis donatio, nec Bertrami oblatio ejusdem generis sunt. Quod luce clarius patebit ex litteris (lib. II, ep. 74) sancti ejus pontificis Demetrio Russor. [Col. 0659B] regi et reginae: »Filius vester, inquit, limina apostolorum visitans ad nos venit, et quod regnum illud dono sancti Petri per manus nostras vellet obtinere, eidem beato Petro apostolorum principi debita fidelitate exhibita, devotis precibus postulavit, indubitanter asseverans illam suam petitionem vestro consensu ratam fore, ac stabilem, si apostolicae auctoritatis gratia ac munimine 237 donaretur.« Estne id offerre primum, ac deinde in feudum accipere principatus et regna? De alio Demetrio, quem in synodo habita in Dalmatia legati ejusdem Gregorii (Cod. Albin. Cencii; lib. Cens. Baron. 1076, n. 66) ex duce regem fecerunt, satis mihi erit ven. annalistae sententia: »Idem Gregorius papa, inquit, qui Henricum regem regno privavit, ejus impietate id ab invito scilicet extorquente, pietate exigente, ducem Croatiae atque Dalmatiae in regem evexit. Admiratione plane digna res accidit, ut quo anno Henricus rex se schismate ab Ecclesia separavit, rex barbarus eidem se conjunxerit, [Col. 0660A] subditumque constituerit, fidelitatem juraverit, tributumque sponte spoponderit, magnam ex eo accessionem ad suam gloriam comparari existimans, si ex libero principe efficiatur subditus sancto Petro, ejusque diceretur esse fidelis.« Prostat monumentum citatis locis, cujus, cum sit valde prolixum, et abs re, brevi hac Baronii sententia summam attuli. Ex adverso Bertrami oblationem utcunque obviam in regestis Greg. VII (lib. IX, ep. 12) et ap. Baronium (1081, n. 33) integram praemittam chartulae Mathildis, quae mox sequetur, ex eodem cod. Albiniano; tum quia in regestis, et apud Baronium admodum varia exstat, quod solemne est monumentis non authenticis, exscriptorum licentia, qui praeteritis aetatibus variari, atque ad sua tempora accommodari chartas veteres impune posse arbitrabantur; tum quia una cum Mathildiana donatione, quicum maxima ejus convenientia est, falsi arguit annalistam nuperum, pessimo publico, dissimilia congerentem, ad sanctae sedis jura [Col. 0660B] labefactanda. »Juramentum Bertrami comitis Provincie. Ego Bertramus Dei gratia comes Provincie ab hac hora et deinceps fidelis ero sancto Petro, et domino meo pape Gregorio, et S. R. Ecclesie, et cunctis successoribus tuis, qui per meliores cardinales intraverint. In nullo vestro dampno, vel S. R. Ecclesie, me sciente, consentiam. Sic me Deus adjuvet, et hec sancta evangelia. Preterea pro remissione peccatorum meorum, et parentum meorum offero, concedo, dono omnem honorem meum, quantum ad me jure parentum meorum pertinet, omnipotenti Deo, et sanctis apostolis ejus Petro, et Paulo, et domino meo VII pape Gregorio, et prefatis successoribus ejus; ita ut quicquid eis placuerit deinceps de me, et de toto honore meo sine ulla contradictione faciant. Ecclesias autem omnes, que in mea potestate sunt, in eorum potestate omnino dimitto.« Jam vero ipsa magnae comitissae chartula audienda est.





238 CARTULA COMITISSE MATHILDE [a 1Kb] .
[Col. 0659]

[Col. 0659C] In nomine sancte et individue Trinitatis. Anno ab incarnatione Domini nostri Jesu Christi millesimo centesimo II, quinto decimo die Kal. decembris Ind. X. Tempore dni [b 1Kb] Gregorii VII pape in Lateranensi palatio. In cappella S. Crucis. In presentia Centii Frajapan. [Frangipane], Gratiani, Centii [Cencii] Franculini, et Alberici de Petro Leonis, Cice, et Beneincasa [P. Leone, et Benincasa] fratris ejus, et Uberti de Tascio [ejus Uberti de Tuscia], et aliorum plurium. Ego Mathilda [Mathildis] Dei gratia comitissa pro remedio anime mee, et parentum meorum dedi, et optuli Ecclesie S. Petri per interventum [c 1Kb] domini Gregorii VII pape [papae VII] omnia bona mea jure [Col. 0660C] proprietario [d 1Kb] tam quod [quae] tunc habueram, quam ea que in antea acquisitura eram, sive jure successionis, sive alio quocumque jure ad me pertinerent [pertinent]. Et tam ea que ex hac parte montis [montium] habebam, quam illa que in ultramontanis partibus ad me pertinere videbantur [e 1Kb] , omnia sicut dictum est, per manum dni Gregorii VII pape Romane Ecclesie dedi et tradidi, et cartulam inde fieri rogavi. Set [Sed] quia cartula nunquam [nusquam] apparet, 239 et timeo, ne donatio et oblatio mea in dubium revocetur; ideo ego que supra comitissa Mathilda iterum a presenti die dono et offero eidem Romane Ecclesie per manum Bernardi cardinalis et [Col. 0661A] legati ejusdem Romane Ecclesie [a 1Kb] , sicut illo tempore dedi per manum dni Gregorii VII pape, omnia bona mea tam que nunc habeo, quam que in posterum Deo propitio acquisitura sum, et tam ea, que ex hac parte montis [montium], quam que in ultramontanis partibus habeo, vel habitura sum sive jure hereditario, sive alio quocumque jure [b 1Kb] , pro mercede et remedio anime mee, et parentum meorum. Que autem ista mea bona juris mei superius dicta una cum accessionibus, et ingressibus, seu cum superioribus, et inferioribus suarum qualiter supra legimus [c 1Kb] [legavi], in integro: ab hac die in eadem Ecclesia dono et offero, et per presentem cartulam oblationis, ibidem habendum [d 1Kb] confirmo. Insuper per cultellum, festucam nodatam, guantonem, et guuasionem [e 1Kb] terre [gantonem et vascionem terrae], atque ramum arboris, et me exinde foras expuli, guarpivi [garpivi], et absentem me feci [f 1Kb] , et a parte ipsius Ecclesie, 240 habendum reliqui faciendum exinde pars ipsius Ecclesie, [Col. 0661B] aut cui pars ipsius Ecclesie dederit, a presenti die quidquid voluerit [g 1Kb] , sine omni mea et heredum, ac proheredum meorum contradictione. Si quid [Col. 0662A] vero, quod futurum esse non credo, si [sive] ego Mathilda comitissa, quod absit, aut ullus de heredibus ac proheredibus meis seu quelibet opposita persona contra hanc cartulam oblationis ire quandoque agere temptaverimus, aut eam [h 1Kb] per quodvis ingenium infringere quesiverimus, tunc inferamus ad illam partem, contra quam exinde litem intulimus [intulerimus], multa [mulctam], quod est pena auri optimi libras mille argenti pondera IIII milia. Et quod [i 1Kb] repetierimus, vendicare non valeamus. Set presens cartula oblationis cunctis temporibus firma permaneat, atque persistat. Et bergamena [pergamena] cum atramentario de terra levavi, pagine Guidonis notarii tradidi, et scribi rogavi. In qua subter confirmans testibus optuli roborandam [j 1Kb] . Actum Canusie feliciter. Mathilda Dei gratia si quid est, in hac carta a me facta s-s [k 1Kb] + Ego Ardericus judex interfui, et s-s et + Ego Ubaldus judex interfui, et s-s et Signum manus Attonis de Monte Barranzonis, et Bonivicini [Col. 0662B] [Bonvicini] de Canusia rogati testes. Ego Guido notarius sacri palatii scriptor, et hujus cartule oblationis [l 1Kb] post traditam complevi et dedi.



[DISSERTATIO DE CODICE RUDOLPHINO.]




[Col. 0661]
DE CODICE RUDOLPHINO, SEU DE RUDOLPHI EPISTOLARUM LIBRIS TRIBUS DISSERTATIO.



241 PROOEMIUM
[Col. 0661D]

I. De imperatoriae majestatis in Occidente instauratae ingenio satis mihi videor disputasse, cum [Col. 0662D] dissererem de epistolis Leonis III. De Rudolphi regis Romanorum epistolis nunc dicturus: capita duo praemittam necesse est, sine quorum cognitione [Col. 0663A] earumdem sententiam assequi nequaquam possumus. Ea sunt imperatoris electio et coronatio. Hanc si quidem Rudolphus, tametsi non est adeptus, impense adeo a pontificibus petiit, tantoque cum apparatu ad assequendam venturum se testatur pluribus in litteris, ut negotii magnitudinem ac necessitatem palam faciat. Illam vero recte ait Boeclerus (tom. II, Comit. imp. p. 870) »per solos electores, ut hodie vocantur, absque caeterorum principum et statuum consilio in Rudolpho comite Habspurgico coeptam, et ad haec usque tempora continuatam.« Quamobrem electionem hujusmodi spectare oportet ante et post Rudolphum. Ad coronationem vero quod attinet, cum eadem semper fuerit (unus enim Romanus pontifex diadematis imperialis impositione imperatorem poterat instituere, unaque in principis apostolorum basilica tanta solemnitas celebranda erat), non coronatio ipsa, sed accessiones illi identidem factae, ritusque pro temporum conditione varius [Col. 0663B] expendantur necesse est. Propterea cum de electionis negotio, ac de septem virorum, seu sacri Romani imperii electorum certa origine, quidquid necessarium erit attulero, tunc de coronatione provinciam nec facilem, nec brevem suscipiam, eamque, ni fallor, explicatissimam reddam. Praeterea falsam opinionem illorum evertam, qui novae hujus dignitatis indolem non assecuti, ab Octaviano, seu veriori, ut putant, illatione, a Magno Constantino repetendam putant. Tum pauca de ipsis epistolis dicam.



242 § I.---De Caroli Magni successorum Carolingiorum electione.

II. Quandiu stetit Carolina stirps, ab anno videlicet 814 ad 887, cum Carolo Crasso exauctorato, Arnulphus ex Caroli ejusdem fratre Carolomanno nepos, Germaniae rex electus fuit, in sex illis Augustis, qui Carolo Magno successerunt, Ludovico Pio, Lothario I, Ludovico II, Carolo Calvo, Carolo Crasso, et Arnulpho, electio admodum parabilis fuisse deprehenditur. [Col. 0663C] Pius enim Ludovicus patris regnorum haeres, a patre ipso Carolo Magno electus fuit. Perinde Lotharius I a Pio Ludovico ejus patre, et a Lothario Ludovicus II sunt electi, atque omnes a Romano pontifice confirmati. Tres reliqui, utpote qui parentibus non successere, absque ulla ad imperialem dignitatem designatione electi reges Alemanniae et Galliae, Romanis potius pontificibus electionem ad Romanum imperium retulerunt acceptam, quam suis principibus aut parentibus. Testem appello concilium Rom. anno 877 celebratum pro Caroli Calvi confirmatione (Labbe, Conc. tom. IX, p. 296); quandoquidem Joannes VIII fratres sic affatur: »Quia pridem apost. me. decessori nostro papae Nicolao id ipsum jam inspiratione coelesti revelatum fuisse comperimus, elegimus hunc merito, et approbavimus una cum annisu et voto omnium fratrum et coepiscoporum nostrorum.« Ex Arnulphi autem, postremi eorum, pontificia hujusmodi electione [Col. 0663D] indoles tantae majestatis a Leone III instauratae dignoscitur, Stephanus enim V post Caroli Crassi obitum, non Arnulphum ejus nepotem, qui eodem exauctorato rex Germaniae fuerat electus anno 887, sed Widonem Spoleti ducem ad imperialem dignitatem assumpsit, quem sequenti anno imitatus est Formosus, Lambertum Widonis filium consortem imperii eligens cum patre. Quia scilicet Italiae regnum ii tenebant, spesque major defensionis apostolicae sedis ab utroque horum affulgebat, quam ab Arnulpho. Cum vero experientia secus esse docuit, tunc Formosus idem Lamberto adhuc superstite Arnulphum ad avitam dignitatem vocavit. Ludovicum III Burgundiae et provinciae regem Benedictus IV anno 900 suffecit Arnulpho, non quia ex Hirmingarde Ludovici II filia a Bosone genitum, Carolina stirpe profectum, sed quia sanctae sedi defensio, admodum necessaria tum temporis, quaerebatur. Berengarium, quem comes Everardus ex Gisla [Col. 0664A] 243 Ludovici Pii filia susceperat, a decimo Joanne ad imperium designatum anno 916, dum Berengarii aemulus Ludovicus oculis privatus inutilem adhuc vitam sustinebat, ratio eadem tuetur, quae Widonem ejusque filium Lambertum, ab anno siquidem 888 rex erat Italiae potentissimus, nec sanctae sedi praesentius videbatur praesidium inveniri posse. Quamobrem affirmari posse arbitror, nullam aliam formam electionis excogitatam esse, quandiu Carolina stirps stetit.



§ II.---De trium Ottonum eorumque successorum usque ad Fridericum II electione.

III. Berengario feliciter imperante anno septimo, juxta rectam eorum opinionem, qui ab ipso die natali Domini anni 915 imperialem illius coronationem repetunt, sive anno 921, Italiae populi Rudolphum Burgundiae regem contra Berengarium ad Italiae regnum invitant, atque Italico diademate redimitum adversus imperatorem, a quo defecerant, [Col. 0664B] sequuntur. Quamobrem Berengarius regnum civili bello recuperandum, post duo praelia infeliciter commissa, deseruit, ac post triennium Veronae a conjuratis caesus, Carolingiorum imperii finem attulit anno 923. Hinc per annos fere quadraginta reges Italiae fuerunt, praedictus Rudolphus, Hugo Provinciae marchio, ejus filius Lotharius, et Berengarius II una cum filio Adelberto, qui tyrannice dominantes, et Ecclesiae ditioni maxime infensi, tum Italiae principes, tum praecipue Romanum pontificem ad imperialem majestatem instaurandam impulerunt. Forte evenit ut Octavianus Alberici II filius, qui patris aviaeque Marociae exemplo pontificium dominatum invaserat, ad Petri cathedram XII Joannis nomine ascenderet. Inde is luculentius aspexit, quae Italiae, quae sanctae sedi maxima damna inferrentur a tyrannis. Quare Ottonem Germaniae regem rebus praeclare gestis in Italiae tyrannos commendatum, et ab Agapeto II praedecessore ante annos decem ad imperialem [Col. 0664C] coronam frustra quaesitum, ipse elegit. Perinde factum de II Ottone coronato imperatore una cum patre, et de hujus filio Ottone III quod electionem spectat, non contendo: at utriusque electionem a Rom. pontifice probatam fuisse antequam diadema imperiale ab eodem obtinerent, priorum Carolingiorum instar, nullus dubito. Qui secus sentit, errorem illorum sequitur, qui electionem Germaniae regum pro imperatoria accipiunt. 244 At considerare eosdem oportet, Conradum Franconiae, et Henricum Saxoniae duces pari modo electos Germaniae reges, neutrum tamen aut imperatorem, aut Romanorum regem in diplomatibus appellari, quanquam uterque aciem ducens regum Romanorum, et imperatorum cognominum, scriptores imperitos deceperit; ita ut Henricos septem enumerent, cum sex tantummodo Romanorum reges, et quinque imperatores exstiterint; Conrados autem tres, cum duo tantum reges Romanorum fuerint, unicusque imperator.

[Col. 0664D] IV. Diplomatum scrutator diligentissimus Godefridus abbas (Chron. Godwic. lib. II, tom. I, p. 119) diplomata Conradi I apud Browerum et Schanat exhibentia in titulo Romanorum et Francorum rex, falsi arguit, remque comprobat genuinis diplomatis, et auctoritate scriptorum ejus aevi, Reginonis, Witichindi, Luitprandi, aliorumque. Perinde in Henrici I diplomatis semper vocabulum regis inveniri testatur (Ibid., p. 151) nulla additione vel Francorum, vel Germaniae, vel Orientalis Franciae. De tribus Ottonibus vero, qui diadema imperiale sunt assecuti, absolute pronuntiat regis Romanorum titulum ab iis nunquam esse adhibitum. E contrario Henricum II Germaniae regem, primumque imperatorem reperit (Ibid., p. 233) cum titulo regis Romanorum, ut supra est dictum (Diss. 4, n. 6) post allata verba Platinae, qui Blondi sententiam planiorem reddidit. Ea vero est hujusmodi: »Paulo enim postquam redierat [Col. 0665A] Gregorius papa scilicet, eam fecit de imperatoris electione sanctionem, quam hucusque super annos quadringentos, servatam videmus, solis licere Germanis, qui inde electores dicti sunt, principem deligere, qui Caesar tunc, et Romanorum rex dictus, si a Romano pontifice coronabitur, imperator Augustus appelletur.« Decipitur is quidem, et cum eo Platina septemvirale collegium a Gregorio institutum putans, quod infra luculenter ostendam. Sed futuri imperatoris, cum titulo regis Romanorum, electionem ab eodem pontifice sancitam esse posteriora monumenta planum faciunt.

V. Primum omnium occurrit decretum Benedicti VIII antequam Henrico II Germaniae regi diadema imperiale tribueret. Illud refert Glaber apud Baronium (1113, n. 5), et est hujusmodi: »Ut ne quisquam audacter imperii Romani sceptrum praeproperus gestare princeps appetat, seu imperator dici, aut esse valeat, nisi quem papa sedis Romanae morum [Col. 0665B] probitate delegerit aptum reipublicae, eique commiserit insigne imperiale.« Quibus explicatur conditio illa, 245 quam recte Blondus apponit, si a Romano pontifice coronabitur. Constatque inde, electioni Germaniae regis a principibus ejus gentis factae unum, idque praecipuum, deesse, approbationem scilicet Romani pontificis. Gregorium autem V et Ottonem III constituisse aliquid de electione regis Romanorum videtur dubitari non posse, nam tum Henricus successor Ottonis, ut nuper diximus, tum successores omnes Henrici, reges Romanorum se appellant ante coronationem Romanam in diplomatibus, ut videre est apud laudatum Godefridum (Ibid., p. 269, 284, 310, 326, et 344). Praeterea Henricus rex Germ. III in promissione, seu professione ante coronationem, anno 1046, propalam se profert Ego rex N. Romanorum, ut patet ex ordine Romano, quem producam ubi de coronatione sermo erit. Quamobrem, quod eruditis fere omnibus persuasum est, non ab anno 1138, cum Conradus III Germaniae [Col. 0665C] rex electus, coronatusque est Aquisgrani, titulus regis Romanorum deduci debet, sed ab electione Henrici II qui anno 1002 coronatus fuit Moguntiae. Persuasio autem eruditorum profluxisse videtur ex Conradi ejusdem sigillo, quod primum invenitur cum titulo regis Romanorum, et a successoribus omnibus exemplum secutis, quod minime factum erat a Conradi praedecessoribus Germaniae regibus (Vid. diss. 4, n. 6).

VI. Nec praetereundum mihi esse arbitror, quod saepe laudatus Godefridus, ubi ex tribus Ottonibus nullum eo titulo usum esse recte affirmavit (Ibid., p. 119), minus caute subjunxisse videtur: »Nec etiam in temporibus sequioribus ante actualem Italici regni possessionem adhibitus.« Et vero Henricos Germaniae reges III et V qui in diplomatibus eo titulo utuntur, Langobardicam coronam adeptos esse nusquam apparet. De III duntaxat annalista Italus (an. 1046) more suo conjicit, post congressum Ticini habitum [Col. 0665D] coronam accipere eum potuisse Mediolani a Widone metropolita; sed praeterquam quod conjecturas historia rejicit, angustiae temporis secus docent. Etiam de quinto Henrico Gualvanus Flamma et recentiores alii, suam aetatem cum prisca illa componentes, eamdem rem affirmant. At Pagius (1110, n. 2) Landulphum, Ottonem Frisingensem, scriptoresque alios synchronos nil tale tradentes iis objicit, quam sane objectionem confirmat Grossolani archiepiscopi absentia. Quid plura? Conradus Friderici ducis Sueviae frater anno 1128, ut refert Landulphus apud Puricellum et Pagium (eod. an. n. 13) ab Anselmo metropolita Mediolanensi inauguratus fuit rex Italiae primum Modoetiae, deinde Mediolani. Nihilominus titulus regis Romanorum in suis diplomatibus non legitur, nisi post annum 1138, 246 cum Aquisgrani Germaniae-coronam accepit. Itaque non Italici regni actualis possessio, sed electio et coronatio Germanica instituebat regem Romanorum futurum imperatorem, [Col. 0666A] nisi Romanus pontifex abnuisset. Hactenus de electione futuri imperatoris, ante Rudolphum Magnum Austriacae domus progenitorem. Nunc de eadem electione dicam, quae a Rudolpho eodem incipiens, ad nostram usque aetatem perseverat, re scilicet redacta ad septemvirale amplissimum collegium.



§ III.---De septem electoribus sacri Romani imperii.

VII. Damnorum pertaesi omnes, quae Italiae et Romanae Ecclesiae fuerant illata non paucorum spatio annorum a Suevicae stirpis Augustis, eo tandem devenere, ut Fridericum II in generali concilio Lugduni habito anno 1245 exauctorandum decreverint. Id factum auctoritate Innocentii IV qui concilio praeerat. Magnum inde illud interregnum coepit octo et viginti annorum, ut Rudolphi epistolae testantur, seu trium et viginti, ut Germanici scriptores autumant, a Friderici obitu illud meuntes, quod fatale apud eosdem [Col. 0666B] appellatur. Namque eo tempore prae aliis, »coepisse, aiunt, septem viralem senatum, qui reliquos Germaniae principes ab electione regis Romanorum rejecit« (Kemmerich, Int. ad J. publ. lib. II, cap. 1, art. 6). Qua quidem a sententia Puffendorfii caeterorumque juris publici scriptorum communi, Boecleri supra allata auctoritas non abludit, qui Rudolphum omnium primum a septemvirali eo senatu electum tradit, ut audivimus. Ea quippe regis Romanorum electio diuturni hujus interregni finem attulit. Equidem Besselii (not. ad Eginh. cap. 9) opinionem, qui aut Friderici II tempore, aut paulo ante, id collegium institutum putat, et glossarii illustratorum sententiam, qui ad Caroli IV auream bullam anno 1356 editam ejusmodi institutionem differunt, omnino deserendas censeo, jurisque publici scriptoribus adhaerendum. Nam Gregorii X litterae ad Alphonsum Hispaniae regem sub interregni finem, apud Raynaldum (1272, n. 34) secus fieri non posse admonent: »Inter caetera, inquit, tangebatur, quod cla. me. [Col. 0666C] Richardi in Romanorum regem electi electoribus non vocatis, vel saltem denuntiatione aliqua non facta eisdem, non erat ad expeditionem petitionum hujusmodi procedendum, cum eorum videatur specialiter interesse, utpote qui jus eligendi regem Romanorum, in imperatorem deinde 247 promovendum sibi vendicent, et in pacifica esse dicantur ipsius possessione, vel quasi. Ex quo etiam arguebatur, non posse, nec debere inhiberi eisdem, quominus hujusmodi sua possessione libere uterentur, alium, si eis videretur expediens, eligendo.«

VIII. Quod si electores jus suum tuentur possessione, non pontificia constitutione, quae nulla usquam reperitur neque imperiali, quae interregni tempore fieri non poterat: spectanda igitur attentius monumenta vetera, ut septenarii istius senatus origo certa teneatur. Ac primum audiendus est Parisius auctor synchronus, de quo Baronius (966, n. 63) ita loquitur: »A quo si quis demat calumnias, invectivas, [Col. 0666D] dicacitates et blasphemias in apostolicam sedem frequenter iteratas, aureum sane dixerit commentarium, utpote quod ex publicis monumentis totidem verbis redditis egregie contextum et coagmentatum inveniatur.« Parisius igitur Mallinkroti auctoritate contra Gewoldum ostendit, Germaniae olim reges cunctorum ordinum conventu eligi consuevisse; at Innocentium IV anno 1245 exauctorato Friderico II, ut princeps Ecclesiae commodior subrogaretur, id negotium dedisse septem principibus ex omni numero delectis, Eos infra recenset hoc ordine: »Magnates Alemanniae, non tamen electores imperatorum: rex Bohemiae, dux Lotharingiae, dux Bruneswichiae, dux Suaviae, landgravius Thuringiae, dux Lemburgiae, dux Carinthoniae, dux Saxoniae, comes de Gelria. Electores imperatorum laici: dux Austriae, dux Bavariae, dux Saxonum, dux Brabantiae, qui et Lavaniae. Praelati principales: archiep. Coloniensis, archiep, Moguntinus, Salsburgensis. Isti ducentur in [Col. 0667A] insulam quamdam Rheni, et dimittentur soli in ea, et amovebuntur omnes naviculae, et ibi tractabunt de electione imperatoris; nec adveniet aliquis ad eos, donec omnes sint concordes. Huic negotio praeerit archiep. Coloniensis, secundus Moguntinus, tertius Salsburgensis. His a domino papa directa est diligentissima admonitio cum supplicatione ut sibi alium imperatorem eligerent; promisitque eis sui et totius Ecclesiae consilium, et principio sub spe potioris successus quindecim millia librarum argenti. Praevenit autem, et praevaluit Friderici dissuasio, qui eis, et maxime duci Austriae vinculo affinitatis est confoederatus. Unde monitis et precibus papalibus electores minime paruerunt.« Sic gravissimus id aetatis rerum Anglicarum scriptor, ut ait Hansizius Soc. Jesu (Germ. Sac. tom. II, p. 959).

248 IX. Antonius Pagius (996, n. 14), et post eum Raynaldus (1257, n. 6) Parisio tribuunt alium catalogum Germaniae principum omnino diversum ab [Col. 0667B] eo quem retulimus, opus videlicet scriptoris minus gnari Germaniae rerum, qui Parisii Chronicon continuavit, recensuitque ex suo ingenio principes ad annum 1258. At nosse poterant, Parisium, se teste, annum 1250 non praeteriisse. »Hic terminantur, ait, Fr. Matthaei Parisiensis monachi sancti Albani chronica, quae pro utilitate posteritatis subsecuturae, Dei pro amore, et beati Albani Anglorum protomartyris honore, ne memoriam eventuum modernorum vetutustas, aut oblivio deleat, litteris commendavit:

Virginis a partu jam mille volumina Phoebus
Cum bis centenis et quinquaginta peregit
Annua. Sed visum non est sub tempore tanto
Aprilis sexto fuerit quod Pascha Kalendas,
Dum quinquagenus orbem percurreret annus;
Hoc tamen evenit anno cui terminus hic est.
Fluxerunt utique ab incarnatione Domini viginti et quinque annorum quinquagenae.« Nil chronologia ista luculentius, quam si Pagius animadvertisset, quemadmodum (an. 996, n. 15) affirmavit, »pontifices [Col. 0667C] Romanos, a quibus renovatum imp. Occidentale, jus suum illaesum conservasse, et electiones aut approbasse, aut improbasse:« ita pro certo asseruisset, anno 1245 non constitutione ulla, sed consilio Innocentii IV septenarium electorum numerum habuisse originem. Ex iis quatuor haud ita multo post mutati, quia Friderico adhaerebant: arch. Salisburgensis, cui substitutus fuit Trevirensis; et Austriae, Bavariae, Brabantiae duces, quorum loco allecti sunt Bohemiae rex, palatinus Rheni, et marchio Brandeburgensis. Quod testatur Albertus abbas Stadensis (ap. Baron. 996, n. 47) auctor synchronus, qui chronicon sui aevi perduxit ad annum 1256. »Ex praetaxatione, inquit, principum, et consensu eligunt imperatorem Trevirensis, Moguntinus, et Coloniensis. Palatinus eligit, quia dapifer est; dux Saxoniae, quia marescalcus; et margravius de Brandeburg, quia camerarius. Rex Bohemiae, qui pincerna est, non eligit, quia non est Theutonicus.«

[Col. 0667D] X. Septenarii autem senatus electio ex Innocentii IV consilio principibus aliis Theutonicis jus a Gregorio V et Ottone III permissum principio 249 non antiquasse videtur. Nam et in concilio Lugdunensi post pronuntiatam sententiam in Fridericum II (Labbe, Conc. tom. XI, p. 645) haec subjiciuntur: »Illi autem, ad quos in eodem imperio imperatoris spectat electio, eligant libere successorem:« et Innocentius IV sequenti anno (Rayn. 1246, n. 2) in eamdem ancipitem sententiam scripsit epistolam »archiepiscopis et nobilibus aliis principibus Theutoniae habentibus potestatem eligendi Romanorum regem, et in imperatorem postmodum promovendum.« Quin etiam Henrico landgravio Hassiae, qui electus fuerat, infra biennium decedente, idem pontifex Lugduni adhuc degens pro eligendo Willelmo Hollandiae comite varias dedit litteras (Rayn. 1247, n. 4 seqq.) ad Germaniae principes, qui e septenario electorum numero nequaquam erant. Quamobrem [Col. 0668A] quandiu Fridericus II vixit, pro certo affirmari non potest, ad septemviros illos devolutam esse electionem. Secus est deinceps: litterae enim exstant Alexandri IV apud Raynaldum (1256, n. 3 seqq.) quibus archiepiscopus Moguntinus Conradini electionem aversari jubetur in haec verba: »Aliis vero coelectoribus tuis tam ecclesiasticis quam saecularibus nostra firmiter inhibeas.« Et seq. anno facta duplici auctoritate electione, de ea sic loquitur Heinricus Stero in chronico apud Canisium (tom. IV, p. 191): »Principes regni pro eligendo rege jamdiu habitis diversis conventibus, tandem diffinitivum electionis diem in octava Epiphaniae statuerunt in Frankefurt celebrandum, ubi dum quidam convenissent, Moguntinus et Coloniensis archiep. et Ludwicus comes palatinus Rheni, et frater suus dominus Heinricus dux Bavariae in Richardum fratrem regis Angliae convenerunt. Et electus ab ipsis subsequenter in die Ascens. Dominicae apud Aquisgranum in regem ungitur, et potenter [Col. 0668B] in regni solio collocatur. Dominus autem Treverensis episcopus cum aliis quibusdam principibus consentire nolens electioni praedictae, in media Quadrages. fretus litteris, et auctoritate regis Bohemiae, ducis Saxoniae, marchionum de Brandeburg, et multorum principum, elegit dominum Alphonsum regem Hispaniae.«

XI. Steronis narrata nullatenus dissentiunt ab Alexandri, Urbani, Clementis IV et Gregorii X epistolis, aliisque monumentis apud Raynaldum videndis de diuturna illa controversia super duplici electione, dum Richardus et Alphonsus suam uterque electionem a pontifice ratam haberi cupientes, ut minime prohiberentur diadema imperiale assequi, et litteris, et nuntiis Romanos pontifices fatigare non destiterunt. Sint 250 omnium instar binae Urbani IV litterae (1262, n. 5. seqq.; 1263, n. 43 seqq.). Primis Ottocarum Bohemiae regem alloquens: »Venerabilis, inquit, fr. noster archiep. Moguntinus tibi et aliis principibus regni Theutoniae, ad quos Romani regis in imperatorem [Col. 0668C] promovendi spectat electio.« Et clarius alteris Richardum sic affatur: »Novit siquidem circumspetionis tuae prudentia, quod cariss. in Chr. filius noster rex Castellae ac Legionis illustris se a majori parte principum in electione regis Romanor. vocem habentium electum affirmans, tibi, etc.« Quod si quatuor illi principes, in electione regis Romanorum vocem habentes, qui anno 1257 elegerunt Alphonsum, pars major electorum appellantur, nullum igitur dubium est, quin septenarius tum senatus obtineret. Et quidem ab ipso anno 1245, cum consilio pontificis res ad septem principes redacta est, aliter Gregorius X pacificam eorum possessionem non appellaret. Certa igitur origo septemviralis senatus: principio varia et subobscura, ut aliarum rerum origines, postmodum valde perspicua, et in electione Rudolphi evidens, ut constat ex pluribus ejusdem epistolis infra afferendis. Notanda prae iis (lib. I, ep. 31) quam scripsit regi Bohemiae Ottocaro, qui licet »cum aliis [Col. 0668D] comprincipibus« in electionem convenerit, continuo tamen a Rudolpho defecit; quippe, ut ait Gerardus de Roo (Hist. Austr. l. I, p. 18) contemptui illum habebat, quia paulo ante praefectum equitum, seu marescalcum viderat in sua aula: »Rudolphum nihili faciebat, uti quem famulum suum paulo ante fuisse diceret.« Quamvis enim Stadensis, ut vidimus, e septenario numero eum esse neget, quidquid aevo scriptoris hujus fuerit, et Greg. X in litteris ad Salisburgensem archiep. (Rayn. 1274, n. 56) inter electores eum recenset: »Regis Bohemiae illustris, qui sibi jus in eligendo imperatore competere asserit;« et Rudolphus cum Gregorio concinit in iis litteris.

XII. Objici forsan posset diploma electorum, quo sanctae sedis jura omnia confirmantur, Rudolphi ejusdem epistolis incertum (lib. III, post ep. 47) has enim subscriptiones praesefert: »Nos principes imperii Henricus Trevirensis, Siffridus Coloniensis, [Col. 0669A] Wernerus Moguntinensis archiep. Ludovicus comes palatinus Rheni utriusque Bavariae dux, Joannes dux Saxoniae, Albertus dux Saxoniae, Joannes marchio Brandenburgensis, et nos Ottones marchiones Brandenburgenses.« Hinc enim liquet, plures ejusdem familiae principes subscribere, adeo ut electoralis dignitas non personae, sed domui tributa videatur: quare assequimur, cur Alphonsus a majori parte electorum electum se jactaret, quia 251 Trevirensis archiep. rex Bohemiae, dux Saxoniae, et marchiones Brandemburgenses eum elegerant, tametsi totidem elegisse videantur Richardum, archiepiscopi scilicet Moguntinus et Coloniensis, comes palatinus Rheni, et frater ejus dux Bavariae. Duo siquidem hi postremi pro uno tantum electore accipiendi sunt, cum Bavariae duces inter electores tum temporis non recenserentur. At Bohemiae regis nomen in praedictis subscriptionibus desideratur. Animadverti autem oportet, Ottocarum Bohemiae regem perpetuum Rudolphi [Col. 0669B] hostem, ab eodem semel et iterum profligatum, anno demum 1278 caesum fuisse (l. II, ep. 32 seq.); diploma vero est datum sequenti anno, cum Wenceslaus Ottocari filius puer octo annorum Ottonis Brandeburgensis tutelae commissus erat. Quamobrem aut Brandeburgensium Marchionum subscriptionibus Wenceslai quoque subscriptionem contineri credamus, aut minime necessariam putemus, septenario senatui nullum detrimentum infertur. Perinde est de charta, seu epistola (lib. III, ep. 1), qua electores »una cum aliis nostris coelectoribus,« ut aiunt, rata habent bona, castra, terras, et possessiones a Rudolpho concessas Annae uxori suae.

XIII. Huic postremo electionis generi, quod nostris etiam temporibus viget (duo postremi electores duces Bavariae et Hannoverae huc non spectant) decoris multum, multumque majestatis adjectum esse aurea bulla Caroli IV neminem latet. Summa tamen est eadem. Id tantum discriminis occurrit a Maximiliani [Col. 0669C] tempore, quod rex Romanorum, imperator electus nuncupari est coeptus, ac sensim adjuncto illo relicto, imperator passim audit: cum enim coronatio Romana, quae una imperatorem facit, post Carolum V desueverit, ac plura sint quae coronationi aequipollere judicantur, praecipue sanctae sedis confirmatio, et primae preces, jampridem est, cum neque pontifices, neque reges Romanorum, sive imperatores electi imperatoriam majestatem constituunt in diademate per manus Christi vicarii super electi caput imponendo, ante principis apostolorum sacratissimum corpus, quemadmodum fiebat Rudolphi tempore, ut plures ejus epistolae planum facient. Sed tanto olim in pretio fuisse habitam coronationem nihil mirum. Pontifices enim patrocinii ac defensionis indigebant, non solum adversus Romanae Ecclesiae hostes, sed etiam pro continendis in officio populis sibi subditis, de quibus est dictum satis in dissertatione 1. Imperatores vero per ejusmodi coronationem supremae potestatis pontificiae consortes fiebant in [Col. 0669D] ipsa urbe, ita scilicet volentibus pontificibus, quorum intererat. Idcirco Rudolphus tam impense eam quaerebat, nec sibi videbatur, quidquam esse, nisi opus Dei, ut 252 verbis illius utar (lib. II, ep. 1) a Romano pontifice perficeretur. Quod quia nunquam est factum, nullum ejusmodi jurisdictionis monumentum reliquit nobis posteris. E contrario, praedecessorum ejus, qui coronam sunt adepti, placita et diplomata exstant, quae recentioribus nonnullis (hos eruditos vocant, veriusque harum rerum inscios appellarent) summae imperatoriae potestatis cum detrimento pontificiae documenta videntur. Propius veritati Pagius pontificiae potestatis delegationem vocat (823, n. 1), Ottonum, et praecipue III plura exstant diplomata queis bona et privilegia ecclesiarum confirmat in ipsa urbe. At hujusmodi jurisdictionis acta opportuniora nunquam fuisse videntur. Urbs enim ejus temporibus agitabatur factionibus Crescentio duce, queis comprimendis [Col. 0670A] imperialis auctoritas necessaria erat. Quare anonymus auctor Vitae sancti Adalberti Pragensis apud eumdem Pagium (996, n. 3) de coronatione illius loquens: »Novus imperator, inquit, dat jura populis, dat jura novus papa.«

XIV. Caeterum ex memoratis diplomatis unum affert Ughellus in episcopis Veron. (Ital. Sac. tom. V, p. 750) datum X Kal. Junii. Aliud Margarinus (Chron. Cassin. tom. I) datum VIII Kal. Jun. Et aliud Muratorius (Ant. Ital. diss. 8, et an. 996) datum VI Kal. Jun., ac demum eruditissimus abbas Hieronymianus Felix Nerinius aliud protulit inter plurima historica monumenta, quae congessit in praeclaro opere de Templo et coenobio sanctorum Bonifacii et Alexii (pag. 372). Cumque ex vetusta membrana illud ediderit, nec sibi penitus placeret, quoad ipsius autographum deprehenderet, post annos aliquot repertum exsultans mecum communicavit. Ejus autem pars postrema, quae in membrana desideratur, ita fluit: [Col. 0670B] »Signum domini Ottonis invictissimi (locus sigilli). Heribertus cancellarius ad vicem Petri Cumani episcopi, et archicancellarii recognovi. Data pridie Kal. Junii anno Dominice incarn. 996, indictione IX. Anno regni domni tertii Ottonis XIII, imperii vero primo. Actum Rome feliciter.« Hujusmodi autem documentorum, quae jurisdictionem indicant, ut indolem assequamur, memoria repeti oportet, quae ipse imperator juramento promiserat, priusquam coronam assequeretur: »In Romana urbe, inquit, nullum placitum, aut ordinationem faciam de omnibus, quae ad te, aut ad Romanos pertinent sine tuo consilio.« Quorum similia, quoad Carolinae stirpis imperatores steterunt, in diplomate, seu pacto confirmationis jurium sanctae sedis prolata inveniuntur: »Nullamque in eis nobis partem aut potestatem disponendi, vel judicandi, subtrahendive, aut minorandi 253 vendicamus, nisi quando ab illo, qui eo tempore hujus sanctae Ecclesiae regimen tenuerit, [Col. 0670C] rogati fuerimus.« Cum enim Leo III Carolum patronum ac defensorem Ecclesiae, dignitate imperiali auxit, haud abstulit apostolorum principi, ejusve successoribus dominationem, quod nefas erat, sed sapienti consilio populos sibi subditos auctoritate hujusmodi continere, praesertim Romanos deliberavit. Idcirco successores Caroli continuo post susceptum diadema, antequam ex urbe discederent, diplomata, placitave ibi dabant, aut tenebant, consensu semper pontificis accedente, quibus jurisdictio, sive auctoritas principis manifestabatur, at nullo cum pontificiae auctoritatis detrimento. Idcirco iidem Romani fidelitatis juramentum facientes novo principi, salva, aiebant, fidelitate pontifici praestita, ut late demonstravimus in dissert. 1, ubi et de caeteris ad coronationem spectantibus aliquatenus disseruimus. Nunc de ritu vario ejusdem coronationis dicam, ut Rudolphi epistolis lux inde major affulgeat.



§IV.---De ritu coronationis Carolingiorum Augg.
[Col. 0670D]

XV. In coronatione omnium prima ritus aliquis servatus nequidquam exquiritur. Nam Eginhardus, qui Carolo Magno erat a secretis, et omnia norat (Vita Car. M., c. 28), auctor Vitae Leonis III apud Anastasium (sect. 376), caeterique auctores coaevi, ac prae iis monachus Engolismensis de improviso factam testantur: »Cum ad missam, ait monachus, ante confessionem beati Petri apostoli ab oratione surgeret, domnus Leo papa coronam capiti ejus imposuit.« Nihilominus quia Ludovicus II in celebri epistola ad Basilium imp. Orientis (Anon. Salexn. cap. 102) unctionem praecessisse testatur »Carolus Magnus abavus noster unctione hujusmodi per summum pontificem delibutus, primus ex gente et genealogia nostra, pietate in eo abundante, et imperator dictus est, et christus Domini factus est;« quia, inquam, Ludovicus II inunctionem addit, hanc et coronae impositionem constituisse totum ritum coronationis [Col. 0671A] Caroli Magni non improbabile est. Ludovici Pii coronationem singulari exemplo factam in Francia Theganus (cap. 17) describit his verbis: »In proxima die Dominica in ecclesia ante missarum solemnia, coram clero et omni populo, consecravit eum et unxit ad imperatorem, et coronam auream mirae pulchritudinis et 254 pretiosissimis gemmis ornatam, quam secum apportaverat, posuit supra caput ejus.« Et Lotharius Pii Ludovici filius consors patris coronatus ita genitorem rei admonet: »Coram sacro altare, et coram sacro corpore beati principis apostolorum a summo pontifice, vestro ex consensu et voluntate, benedictionem, honorem, et nomen suscepi imperialis officii, insuper diadema capitis, et gladium ad defensionem Ecclesiae.« Quod refert Mabillonius (sec. IV Bened., p. 513) filium hujus Ludovicum II non est, quid simili modo coronatum anno 850 a Leone IV ostendam, cum ipse sui, et praedecessorum sit testis in laudata ad Basilium epistola. [Col. 0671B] De Carolo Calvo Lotharii filio et Ludovici II fratre, iisdemque fere verbis de Carolo Crasso Ludovici fratris Lotharii filio, annalista Bertinianus apud Pagium (876, n. 6; 880, n. 7) haec habet: »In die Nativitatis Domini beato Petro multa, et pretiosa munera offerens in imperatorem unctus et coronatus, atque Romanorum imperator appellatus est.« In conc. Rom. an. 877, ap. Labbeum (tom. IX, p. 295) pro confirmatione Caroli Calvi, praeter unctionem, coronam, et gladium, sceptri etiam fit mentio. Nil novi suppetit de Widone, ejusque filio Lamberto inter Carolinos insertis ex chron. Casaurien. ap. Continuator. Freherianum, et Pagium (892, n. 2).

XVI. Aliquantulum explicatior occurrit apud eumdem auctorem (896, n. 3) ritus coronationis Arnulphi extremi ex descendentibus Caroli Magni a Formoso peractae: »Apostolicus, inquit, paterno amore diligendo regem ante paradisum, loco qui dicitur gradibus sancti Petri suscipiens, et honeste ad basilicam beatorum principum apostolorum laetificando [Col. 0671C] introduxit, et secundum morem antecessorum suorum imperialem consecrationem capiti sibi imponens Caesarem Augustum appellavit.« Istud quidem testimonium basilicam principum apostolorum appellans ecclesiam sancti Petri, et Caesarem Augustum vocans imperatorem, ac proinde sequioribus temporibus scriptum nullo loco haberem, nisi anonymus panegyrista Berengarii, qui seriem Carolinorum explet, Freheriani continuatoris narratorum summam veram esse ostenderet. Carmine is perquam obscuro ritum persequitur, at clariorem, et in compendium redactum a Pagio (915, n. 7) eum proferam. Ita igitur exceptus et coronatus est Berengarius: »Franci, Langobardi, Saxones, Anglique in scholas turmasque divisi patria quisque lingua laudes ei dixere, et Petrus papae frater, ac Theophylacti consulis Romanorum filius, illum ad Joannem pontificem deduxere, in gradibus basilicae beati Petri apostoli, vel in atrio super 255 gradus ejus basilicae sedentem. [Col. 0671D] Postquam gradus omnes ejusdem basilicae conscendit Berengarius, Joannes X, qui in sella aurea considebat, assurrexit regi demum, eumque osculatus est. Post basilicae ingressum, et factam a Berengario professionem, fusasque ad sepulcrum beati Petri preces, Joannes papa ei in palatio suo coenam exquisitissimam dedit, tandemque die dominica resurrectionis, seu Paschatis, quo die Christus Deus et homo e sepulcro suo surrexit, eum corona imperiali exornavit, et Berengarius litteras dedit, quibus omnium superiorum principum donationes confirmabantur.«

XVII. Quae a panegyrista numerantur scholae, Berengarii tempore intra moenia erant, sed priorum quatuor imperatorum Caroli Magni, Ludovici Pii, Lotharii et Ludovici II extramoenianae. Nam liquet Leoninam civitatem anno 852 a Leone IV conditore dicatam esse. Cum tamen eas tantum scholas memoret, innuere videtur, ab ipsis Carolinis desumendum [Col. 0672A] esse principium excipiendi imperatorem ad portam castelli, quod in Germaniae regum exceptione solemne fuit, et usque ad novissimum Romae coronatum Fridericum III perseveravit. Verum quia caeremonia ista multum discrepat ab exceptione regum Romae fieri solita, et Carolo Magno fieri coepta cum Romam primo venit an. 774, ex libro Pontificali (sect. 314 seq.) huc illam afferam: »Direxit in ejus occursum universos judices ad fere triginta millia ab hac Romana urbe in locum qui vocatur Novas, ubi eum cum bandora susceperunt. Et dum appropinquasset fere unius milliarii spatio a Romana urbe direxit universas scholas militiae una cum patronis, simulque et pueris, qui ad discendas litteras pergebant, deportantes omnes ramos palmarum atque olivarum, laudesque omnes canentes, cum acclamationum earumdem laudum vocibus ipsum Francorum susceperunt regem, obviam illi ejus sanctitas dirigens venerandas cruces, id est signa, sicut mos [Col. 0672B] est ad exarchum, aut patricium suscipiendum, eum cum ingenti honore suscipi fecit.« Infra autem de ipso pontifice regem excepturo: »Cum universo clero, et populo Romano ad beatum Petrum properavit ad suscipiendum eumdem Francorum regem, et in gradibus ipsius apostolicae aulae eum cum clero suo praestolatus est.« Et de regis accessu: »usque ad praenominatum pervenit pontificem. Ubi in atrio super gradus juxta fores ecclesiae assistebat. Eoque suscepto mutuo se amplectentes, tenuit isdem Christianissimus rex dexteram manum antedicti pontificis, et ita in eamdem venerandam aulam beati Petri principis apostolorum ingressi sunt.

256 XVIII. Occursum, exceptionemque hujusmodi, quorum similes fuisse advenientis regis coronandi ex laudato panegyrista colligimus, ritus ipse coronationis excipiebat, quem ex codice praestantissimo Albiniano hic subjiciam.

Incipit ordo Romanus ad benedicendum imperatorem, [Col. 0672C] quando coronam accipit.

Promissio imperatoris. In nomine Christi promitto, spondeo, atque polliceor ego N. imperator coram Deo, et beato Petro, me protectorem, atque defensorem esse hujus sancte Romane Ecclesie in omnibus utilitatibus, in quantum divino fultus fuero adjutorio secundum scire meum ac posse.

Dehinc orationem primam det Albanensis episcopus ante portam argenteam basilice beati Petri: Deus, in cujus manu corda sunt regum, etc.

Orationem vero secundam det episcopus Portuensis intra ecclesiam beati Petri in medio rote. Deus inenarrabilis auctor mundi, conditor generis, etc.

Deinde vadant ante confessionem beati Petri apostoli, et prosternat se pronum in terra, et archidiaconus faciat litaniam. Qua finita episcopus Ostiensis ungat ei de oleo exorcizato brachium dextrum, et inter scapulas, et dicat hanc orationem: Domine Deus omnipotens, cujus est omnis potestas, etc. Sequitur hec [Col. 0672D] oratio: Deus Dei Filius Jesus Christus Dominus Deus noster, qui a Patre oleo exsul, etc.

Demum vero pontifex Romanus sursum ante altare imponit ei diadema in capite, dicens: Accipe signum glorie in nomine Patris, et Filii, et Spiritus sancti, ut spreto antiquo hoste, spretisque contagiis vitiorum omnium, sic judicium et justitiam diligas, et ita misericorditer vivas, ut ab ipso Domino nostro Jesu Christo in consortio sanctorum eterni regni coronam percipias. Qui cum Patre et Spiritu sancto viv.

XIX. Brevissimum hunc Romanum ordinem primus omnium edidit in lucem Raynaldus (1209, n. 18) scriptum putans aevo coronationis Ottonis IV. Deinde Mabillonius in sua collectione (Mus. It. tom. II, Ord. XII, n. 88) eumdem evulgavit, tanquam Cencii opus. Denique Martene (de ant. Eccl. rit. l. II, c. 9, Ord. VII) pleniorem caeteris eum emisit ex cod. Arelatensi, nil de aetate definiens. At una promissio, seu professio, Ego N. imperator praeseferens, ordinem ad [Col. 0673A] Carolinos rejicit. Nam primus omnium Germaniae regum, quem duo sequentes imitati 257 sunt, neque in diplomatibus plurimis, ut Godefridus animadvertit (Chron. Godwic. tom. I, p. 166) neque in celebri juramento a Gratiano etiam relato, aliud sibi nomen vindicat quam regis. Video equidem Carolum Magnum, Eginhardo teste in ejus Vita (cap. 28) nonnisi post coronam imperatoris et Augusti nomen accepisse, quod et successorum stirpis Carolinae solemne fuit; sed professio defensionis Ecclesiae in omnibus utilitatibus nonnisi Carolinis conducit, Germani siquidem profitebantur una cum Ecclesiae defensione, defensionem et exaltationem rectoris ejus, quod infra planum erit. Itaque, hanc mihi dent veniam eruditi hujus ordinis editores, ejusdem aetatem non sunt assecuti. Neque ego dixerim ab ipso imperatoriae dignitatis initio eum ordinem obtinuisse, cum nulla apud auctores mentio servati ritus inveniatur, praeterquam apud panegyristam Berengarii; [Col. 0673B] at hujus testimonium satis superque est ad ordinem istum retrotrahendum, removendumque ab aetate, quam illi tribuunt, rati Cencium Camerarium omnium primum recensuisse eum ritum. Nam propediem videbimus, ante medium saeculum XI obtinuisse alium ordinem pleniorem et Germaniae regibus convenientiorem. Huc accedit, quod orationes a tribus cardinalibus dicendae, ut in nostro cod. et in quovis antiquo ordine indicantur duntaxat; ita et Cencii aevo, cum notissima res erat, imperatoris titulum consequi coronationem, aut loco imperatoris princeps, seu rex fuisset positus, aut indicata tantum esset prima oratio ab episcopo Albanensi dicenda. Nec secus esse compertum erit, si quando genuinus ordo a Cencio insertus Censuali libro emerget.

XX. Praeterea istud debet animadverti (quod potissime ordinem illum vindicat Carolinis) neque ullam fieri mentionem missae, nec locum relinqui eam imaginari volenti, ut ordini eidem inserat. Nam [Col. 0673C] statim atque Ostiensis episcopus regem inunxit, pontifex diademate imposito ritum explet. Idcirco in ordine legitur: Demum vero pontifex, etc., quod aperte indicat ritus omnis complementum. Quin missa postea celebraretur non est dubium, nam et Dominica, aut solemnis dies ad coronationem electa id exigebat; et de missa consecuta coronationem Ludovici Pii luculenter ait Theganus (cap. 17): Stephanus IV »in proxima die Dominica ante missarum solemnia coram clero et omni populo consecravit eum, et unxit ad imperatorem.« Qua quidem in missa praeter orationem diei propriam, alteram pro imperatore fuisse additam, nemo negare ausit. Ea vero non ex caeremonialibus petebatur, qui ad missae sacrificium non erant usui, sed ex libro Sacramentorum, uti 258 hodie fieret ex missali. Non erit abs re huc missam afferre ex eodem libro Sacramentorum (Thomas. tom. VI, p. 202) conferendam scilicet cum illa, quae in libris [Col. 0673D] caeremoniarum legitur: »Deus regnorum omnium, et Romani maxime protector imperii, da servis tuis regibus nostris ill. triumphum virtutis scienter excolere; ut cujus constitutione sunt principes, ejus semper munere sint potentes. Per. Secreta. Suscipe, Domine, preces et hostias Ecclesiae tuae pro salute famuli tui ill. supplicantis, et protectione fidelium populorum antiqua brachii operare miracula, ut, superatis pacis inimicis, secura tibi serviat Christiana libertas. Per. Post communionem. Deus, qui ad praedicandum aeterni Regis Evangelium Romanum imperium praeparasti, praetende famulis tuis ill. principibus nostris arma coelestia, ut pax Ecclesiarum nulla turbetur tempestate bellorum. Per Dominum.« In caeremonialibus nomen imperatoris, loco principis, ubique legitur: at minime id abhorret a ritu coronationis Carolinorum, qui ante missam imperatores appellabantur. Cum vero inter missarum solemnia coronatio fieri coepta est, primae orationis nomen [Col. 0674A] mutari omnino debuit. Quare autem in Henrici III Germaniae regis coronatione, necessario facta inter missarum solemnia, mutatum non fuerit, mox videbimus.



§V.---Ritus coronationis Germaniae regum, postquam electio regis Romanorum constituta est.

XXI. Post diuturnum 38 annorum interregnum, dignitas imperialis iterum Romae claruit anno 962 in Ottone Magno, qui primus inter Germaniae reges imperiali diademate redimitus Augustorum ejus gentis aciem ducit, quod inter omnes constat. Sed horum coronationis ritus alius, aliudque imperiale insigne reperitur in priscis monumentis. Nam coronatio coepta fieri inter missarum solemnia imperatori novum decus attulit; et coronae, sceptro, gladioque Carolinorum insignibus, pomum aureum pontifices addiderunt. Animadvertit Dufresnius (Diss. de inf. aevi numism., § 19) Stephanum Baluzium delineare [Col. 0674B] fecisse imaginem Caroli Calvi gestantis sinistra globum crucigerum. At quantam quis adhibeat diligentiam, monumenta vetera id comprobantia non inveniet. Ottone primo auspice Germanos imperatores observat saepe laudatus Godefridus ex ejusdem sigillis (Chron. Godw. tom. I, p. 163) pomo ejusmodi 259 usos esse: »In regiis, ait, imberbis plerumque, et vultu adhuc dum juvenili, capite vel nudo, vel clausa saltem corona redimito, in manibus vel baculum regium, vel lanceam et umbonem gestans apparet. Cum e contra in imperialibus barba quodammodo prolixa, corona superne clausa, pomoque et sceptro ornatus repraesentetur, quale quid in Zyllesiano sigillo Heineccius observavit.« Quamobrem Glaber Rodulphus ap. Baronium (1013, n. 5 seq.) loquens de Benedicto VIII quem falso ejus globi auctorem faciunt: »Licet, inquit, insigne illud imperiale diversis speciebus prius figuratum fuisset, ven. tamen papae Benedicto sedis apostolicae jussum est admodum intellectuali specie. Qui idem insigne [Col. 0674C] praecepit fabricari, quasi aureum pomum, atque circumdari per quadrum pretiosissimis quibusque gemmis, ac desuper auream crucem inseri.«

XXII. Hinc patet aureum pomum, quo Ottonem primum Godefridus insignem vidit, a Benedicto VIII novam formam accepisse post Ottones, Henrico scilicet II Germaniae regi, ac primo regi Romanorum tradendum. Sed inter imperialia insignia in solemni coronatione tradi solita, non recensendum ab initio, discimus ab eodem Glabro referente, quemadmodum Benedictus cum Henrico »Romam venienti obviam cum maxima virorum, et sacrorum ordinum multitudine processisset ex more, eique ejusmodi insigne, scilicet imperii, in conspectu totius Romanae plebis tradidisset, etc.« Coronatio enim sequenti anno facta est. Quin etiam neque Conrado Salico, qui Henrico successit anno 1027, neque Henrico III hujus successore, qui anno 1046 est coronatus a Clemente II, fuitque imperator hujus nominis secundus, [Col. 0674D] inter alia insignia pomum crucigerum esse traditum docet ordo Romanus, quem mox omnium oculis subjiciam. Qui omnium primus alia inter insignia pomum accepisse videtur, est Fridericus I Aenobarbus ab Adriano IV coronatus anno 1155. Videtur, inquam; nam acta apud Baronium (1155, n. 17) illud inter caetera non recensent: »Rex ad pontificem coronandus accessit, et praesentatis imperialibus signis, gladium, sceptrum, atque imperii coronam de manibus ejusdem papae suscepit.« Nihilominus Gotfridus Viterbiensis presb. capellanus et notarius Conradi III regis Germaniae, et imperatorum ejusdem Friderici I et Henrici VI (hic suum chronicon absolvit anno 1186, dedicavitque Urbano III Friderico superstite, adeoque alia nulla coronatione inspecta) pomum inter alia insignia numerat (ap. Dufresn. de inf. aevi numism. § 19), sic illud describens:

[Col. 0675A] 260 Aureus iste globus pomum, vel palla vocatur,
Unde figuratum mundum gestare putatur.
Quando coronatur, palla ferenda datur.

Et, quod majus, Friderici I successor Henricus IV »a bo. me. papa Coelestino praedecessore nostro, ait Innoc. III, post susceptam ab eo coronam, cum aliquantulum abscessisset, rediens tandem ad se ab ipso de imperio per pallam auream petiit investiri« (Regest. tom. I, p. 697); tanti tunc temporis habebatur id insigne universum orbem repraesentans! Ea siquidem opinio sensim invaluerat, quod pluribus Rudolphi epistolis testatum videbimus, ut temporalis imperatoris potestas tam longe lateque extendi putaretur, quam spiritualis Romani pontificis: non quia imperatores regnorum, ditionumque alieni juris se dominos crederent, sed quia, ut pontifex nullis limitibus circumscripta potestate utitur in orbe universo, patriarchis, metropolitis, episcopisque omnibus sua jura retinentibus, [Col. 0675B] ita imperator nullo cum regum, principumve quorumlibet juris detrimento, summus universi orbis princeps imperialis diadematis impositione fieri videbatur. Quae quanquam non esset vera indoles hujus dignitatis a Leone III institutae, non modo Romanis pontificibus vana insolensque non videbatur, sed ipsimet solis et lunae comparatione utentes, pontificem atque imperatorem universi orbis dominos designabant.

XXIII. Quod autem spectat ad coronationem coeptam fieri inter missarum solemnia, vetera monumenta docent, Henricum filium Conradi Salici, qui II imperator audit, necessario coronatum fuisse contra morem eo usque servatum, inter missarum solemnia. Nam prius consecrari aut benedici pontificem oportuit, a quo ipse imperialia insignia suscepturus erat. Idcirco ante Gloria in excelsis post Clementis II benedictionem coronatus fuit, anno 1046. Multa tunc nova et singularia evenerunt, quae ad nos seros posteros pervenerunt in caerimoniali ea [Col. 0675C] occasione conscripto. Sedulus antiquarum rerum indagator Onuphrius Panvinius inter ordines Romanos ab se collectos caeremoniale istud inexploratum recensuit (Cod. Vat. 6112) indeque erutum P. Joannes Baptista Gatticus abbas canon. reg. Later. quidnam esset ignorans, evulgavit anno 1753 (tom. I, p. 215). Equidem sensi caeremonialis pretium, ipsemet cod. Vatic. inspexi; exempla duo reperi (fol. 102, et 121) non pauca editorem peccasse contra fidem codicis deprehendi; quae magis necessaria 261 erant emendavi, neglexi caetera. Tanti pretii monumentum utinam alicubi reperiretur autographum! qualecunque nobis servavit Panvinius cum caeteris a Mabillonio editis, ne ullum eruditorum lateat, praelo iterum committendum ratus sum, et quidem occasione, qua opportunior offerri non poterat. Et vero narrat Hermannus Contractus, cui tanquam synchrono eruditi fidem habent, quemadmodum post concilium Sutrinum, ubi Greg. VI abdicavit, [Col. 0675D] Henricus cum Agnete uxore sua, et Suidgero Bambergensi episcopo Romam venit in pervigilio Nativitatis Domini anno 1046, unde ille sequentem annum orditur. Suidgerum ab iis qui Sutrii convenerant electum esse, et die ipsa Nativitatis consecratum, »qui mox, prosequitur, ipsa die Henricum regem et conjugem ejus Agnetem imperiali benedictione sublimavit, peractisque missarum solemniis ipse dominus papa, et imperator cum imperatrice, ita ut erat coronatus, ad Lateranense palatium cum ingenti gloria proficiscuntur, cunctis civibus Romanis mirantibus, honoremque singulis quibusque pro facultate obiter impendentibus.« Sic pius monachus Augiensis historiam certam angustia temporis incredibilem reddit. Etenim ne cogitatione quidem amplecti quis poterit, pontificem contra traditionem, morem majorum, consuetudinem consecratum esse feria V in quam Nativitas Domini eo anno incidit, et, quod superat omnem fidem, [Col. 0676A] spatio aliquot horarum congregatos clerum, populum, praesulesque, qui Sutrii convenerant, electum, inthronizatum, et consecratum pontificem, parata omnia ad tantam solemnitatem pro triplici coronatione, quae neque antea unquam, neque postea facta est, ac demum descriptam caeremoniam illam novam et singularem, quae tunc fuit adhibita. At caeremoniale ipsum melius deteget errorem Hermanni.


ORDO ROMANUS continens ritum servatum an. 1046 in benedictione Clementis II et coronatione Henrici II et Agnetis.

XXIV. Incipit Ordo Rom. ad benedicendum imp. quando coronam accipit a domno papa in basilica beati Petri apostoli, ad altare sancti Mauritii M. Die dominico summo mane electus imp. cum conjuge sua descendit ad sanctam Mariam Transpadinam, quae est juxta Terebinthum, ibique recipitur honorifice [Col. 0676B] a praefecto urbis, et comite palatii Lateranensis, et uxor ejus a dativo judice, et arcario, 262 et deducitur per porticum, clericis urbis omnibus indutis cappis, planetis, dalmaticis, et tunicis cum thuribulis cantantibus: Ecce mitto angelum meum, usque ad suggestum areae superioris, quae est in capite graduum ante portas aereas sanctae Mariae in Turri. Ibi sedens domnus papa in sede sua, circumstantibus episcopis, et cardinal. diaconib., et caeteris omnibus ordinibus Ecclesiae. Tunc electus imperator cum conjuge, et omnibus baronibus suis clericis, et laicis osculatur pedes domni papae, et regina in partem cum supradictis ductoribus suis recedente, electus jurat fidelitatem domno papae in hunc modum: In nomine Domini nostri Jesu Christi. Ego rex N. Romanorum, et futurus imperator Romanorum promitto, spondeo, polliceor, atque per haec Evangelia juro coram Deo, ac beato Petro apostolo, et beati Petri apostoli vicario domno N. papae fidelitatem, tuisque successoribus [Col. 0676C] canonice intrantibus, meque amodo protectorem, ac defensorem fore hujus sanctae Romanae Ecclesiae, et vestrae personae, vestrorumque successorum in omnibus utilitatibus, in quantum divino fulctus fuero adjutorio secundum scire meum ac posse, sine fraude ac malo ingenio. Sic me Deus adjuvet, et haec sancta Dei Evangelia.

XXV. Ibique camerarius domni papae electi pallam accipit sibi habendam; deinde quaerit ab eo domnus papa ter, si vult habere pacem cum Ecclesia; eoque ter respondente Volo, domnus papa dicit: Et ego do tibi pacem, sicut Christus discipulis suis; osculaturque frontem ejus, ac mentum (rasus enim esse debet) et ambas genas, postremo os. Tunc surgens domnus papa ter quaerit ab eo, si vult esse filius Ecclesiae. Quo respondente Volo; domnus papa dicit: Et ego te recipio in filium Ecclesiae, et mittit eum sub manto, et ille osculatur pectus domni papae, et accipit eum per dexteram manum, et cancellarius [Col. 0676D] ejus sustentat eum cum sinistra. Electus vero ducitur per dexteram ab archidiacono domni papae, et sic intrat per portam Aeream, clericis beati Petri psallentibus, et cantantibus: Benedictus Dominus Deus Israel, usque ad portam Argentariam. Ibi dimittet eum domnus papa orantem, quem lento subsequitur gradu regina cum suis ductoribus, usque ad supradictam portam Argenteam. Electus vero completa oratione surgit, et episcopus Albanens. dat super eum hanc primam orationem: Deus, in cujus manu sunt corda regum, inclina ad preces humilitatis nostrae aures misericordiae tuae, et principi nostro famulo tuo N. regimen 263 tuae appone sapientiae, ut haustis de tuo fonte consiliis, et tibi placeat, et super omnia regna praecellat. Per.

XXVI. Postea domnus papa ingreditur ecclesiam beati Petri, clericis ejusdem ecclesiae cantantibus resp. Petre, amas me. Quo completo domnus papa benedicit, deinde sedet in sede sibi praeparata in dextra [Col. 0677A] parte [a 1Kb] ejusdem rotae, et completa oratione Albanensis episcopi, ingreditur electus, et sedet in predicta sede, archipresbytero cardinale, et archidiacono hinc inde eum ductantibus, et juxta eum sedentibus, ut doceant qualiter debeat domno papae in scrutinio respondere. Domno autem papae facienti scrutinium, respondet in hunc modum, septem episcopis sedentibus ad dexteram suam, secundum ordinem suum, et episcopi Theutonici sedeant ad dexteram electi cardinales, et ceteri ordines Ecclesiae sedeant. Domnus papa dicit: Antiqua sanctorum patrum institutio docet, et praecipit, ut quisquis eligitur, ut praeesse debeat, antea diligentissime examinetur cum omni charitate de fide sanctae Trinitatis, et interrogetur de diversis causis, et moribus, quae huic regimini congruunt, ac necessaria sunt retineri secundum apostoli dictum: Manus nemini cito imposueris, et ut etiam is qui ordinandus est, antea erudiatur, qualiter eum in ea praelatione constitutum oporteat conversari in Ecclesia Dei, et ut excusabiles sint qui ei manus [Col. 0677B] ordinationis imponunt. Eadem itaque auctoritate, et praecepto interrogamus te, dilectissime fili, charitate sincera, si omnem prudentiam tuam, quantum tua capax est natura, divino servitio mancipare volueris? Respondet: Ita toto corde volo in omnibus obire et consentire. Interrogat: Vis mores tuos ab omni malo temperare, et quantum poteris, Domino adjuvante, ad omne bonum commutare? Resp. Volo. Interr. Vis sobrietatem cum Dei auxilio custodire? Resp. Volo. Interr. Vis super divinis esse negotiis mancipatus, et a curis turpibus alienus, quantum te humana fragilitas consenserit posse? Resp. Volo. Interr. Vis humilitatem et patientiam in teipso custodire, et ad hoc alios inclinare? Resp. Volo. Interr. Vis pauperibus, et peregrinis, omnibusque indigentibus esse, propter nomen Domini, affabilis et misericors? Resp. Volo. Et dicat domnus papa: Haec omnia, et caetera bona tribuat tibi Dominus, et custodiat te, atque corroboret in omni bono. Et respondent omnes: Amen. 264 Credis secundum [Col. 0677C] intelligentiam, etc. Et dicatur ei: Haec fides augeatur [b 1Kb] , etc. Tunc vadit domnus papa ad secretarium, et induit se pontificalibus indumentis usque ad dalmaticam, qua indutus sedet. Interim episcopus Portuens. in medio rotae medianae dat hanc or. super electum. Deus inenarrabilis, sicut in unctione regis.

XXVII. Finita oratione vadit electus ad chorum Gregorii cum praedicto cardinalium archipresbytero et archidiacono, quibus quasi magistris uti debet in toto officio unctionis, et induunt eum amictu, et alba, et cingulo, et sic deducunt eum ad domnum papam in secretarium, ibique clericum facit eum, et concedit ei tunicam, et dalmaticam, et pluviale, et mitram, caligas et sandalia, quibus utatur in coronatione sua, et sic indutus stat ante domnum papam. Verum completo scrutinio exit Ostien. episcopus ad portam Argenteam, ubi regina cum judicibus et suis baronibus praestolatur, et dat ei hanc orationem: Omnipotens aeterne [Col. 0677D] Deus [c 1Kb] , etc. Qua oratione completa unus de cardinalibus presbyteris, cui prior praeceperit, de diaconibus similiter unus, cui archidiaconus jusserit, reginam deducant usque ad altare sancti Gregorii; ibique exspectet, donec domnus papa cum sua processione exeat. Completisque omnibus supradictis ministri induant domnum papam planetam et palleum, et imposita mitra procedat, ordinibus de more procedentibus. Post que vadat electus cum supradictis ductoribus suis, quem sequatur uxor ejus usque ad arcam beati Petri. Tunc primicerius cantat introitum cum schola, et Chirie eleyson, et silet. Domnus [Col. 0678A] papa ascendit ad altare, et post confessionem dat pacem diaconibus, et incensat. Post incensum ascendit ad sedem. Electus vero inter haec, et uxor ejus proffunduntur ante arcam beati Petri, et archidiaconus facit litaniam; qua finita exuitur solo pluviali dimisso. Episcopus Ostiensis ungit brachium dextrum de oleo exorcizato, et inter scapulas, et dicit: Domine Deus omnipotens, etc., justitiae libamine, etc., sequitur oratio: Deus Dei Filius, Jesus Christe Domine noster, etc. Post regis unctionem sequatur benedictio reginae ante altare: Deus, qui solus, etc. Sacri unctio olei in pectore reginae Spiritus sancti gratia humilitatis nostrae officio copiosa descendat, etc.

265 XXVIII. Post haec domnus papa descendit a sede, et vadit ad altare sancti Mauricii, sequente electo, et regina; et domno papa stante super limen in introitu altaris, electus stat ante eum in medio rotae, ad cujus dexteram stet regina, sex episcopis palatii Lateranensis in rotis, quae ibi positae sunt, [Col. 0678B] circumstantibus; septimo in officio altaris domno papae serviente. Tunc oblationarii prior, et secundus sumant coronas electi, et reginae de altari sancti Petri, et ponant super altare sancti Mauricii. Tum domnus papa det anulum electo, et dicat: Accipe anulum, signaculum videlicet sanctae fidei, soliditatem regni, augmentum potentiae, per quem scias triumphali potentia hostes depellere, haereses destruere, subditos coadunare, et catholicae fidei perseverabilitati connectere. Per. Oratio post anulum datum: Deus, cujus est omnis potestas et dignitas, da famulo tuo prosperum suae dignitatis effectum, in qua te remunerante permaneat, semperque teneat, tibique jugiter placere contendat. Per. Hic cingit eum gladio, et dicit: Accipe hunc gladium cum Dei benedictione tibi collatum, in quo per virtutem Spiritus sancti resistere, et ejicere omnes inimicos tuos valeas, et cunctos sanctae Ecclesiae Dei adversarios, regnumque tibi commissum tutari, ac protegere castra Dei per auxilium invictissimi [Col. 0678C] triumphatoris D. N. J. Christi, qui cum Patre in unitate Spiritus sancti vivit, et regnat in saecula saeculorum. Amen. Oratio post gladium: Deus, qui providentia tua coelestia simul et terrena moderaris, propitiare Christianissimo regi nostro, ut omnis hostium suorum fortitudo virtute gladii spiritalis frangatur, atque illo pugnante penitus conteratur. Per. Hic coronetur. Tunc archidiaconus accipiat coronam de altari sancti Mauricii, et porrigat domno papae, quam cum domnus papa posuerit super caput electi, dicat hanc orationem: Accipe signum gloriae [d 1Kb] , etc. Impositio coronae super caput reginae: quam cum imponit domnus papa super caput ejus, imponant manus VII episcopi, et dicat domnus papa alta voce, et VII episcopi taceant: Accipe coronam regalis excellentiae, quae licet ab indignis episcoporum, etc., ingredi merearis. Qui cum Deo Patre. Hic det domnus papa sceptrum imperatori, et dicat: Accipe sceptrum regiae potestatis insigne, virgam scilicet rectam regni, virgam [Col. 0678D] virtutis, qua teipsum bene regas, sanctam Ecclesiam, populumque Christianum tibi a Deo commissum regia virtute ab improbis defendas, pravos corrigas, rectos pacifices, et ut viam 266 rectam tenere possint, tuo juvamine dirigas, quatenus de temporali regno ad aeternum pervenias, ipso adjuvante, cujus regnum et imperium sine fine permanet in saecula saeculorum. Amen. Oratio post datum sceptrum: Omnium Domine fons bonorum, cunctorumque Deus institutor profectuum, tribue quaesumus famulo tuo N. adeptam bene regere dignitatem, et a te sibi praestitum honorem corroborare dignare; honorifica eum prae cunctis [Col. 0679A] regibus terrae; uberi eum benedictione locupleta, et in solio regni firma stabilitate consolida, visita eum in sobole, praesta ei prolixitatem vitae; in diebus suis semper oriatur justitia, ut cum jucunditate, et laetitia aeterna glorietur in regno. Per Dominum.

XXIX. Post haec domnus papa cum suis ministris ad altare beati Petri revertitur. Tunc praefectus urbis, et primicerius judicum deducant imperatorem; imperatricem vero praefectus navalium, et secundicerius judicum. Quibus in locis suis jam stantibus, domnus papa incipit: Gloria in excelsis Deo; et schola respondet; deinceps dicit hanc orationem: Deus regnorum omnium, etc.; qua finita archidiaconus cum caeteris praelatis, diaconibus, et primicerio, et subdiaconibus intra crucem et altare incipit has laudes: Exaudi Christe; schola cum notariis in choro respondente: Domino nostro C. a Deo decreto summo pontifici et universali papae vita; et hoc ter. Iterum dicit archidiaconus cum astantibus sibi: Exaudi Christe; et schola cum notariis respondet: Domino [Col. 0679B] nostro a Deo coronato magno, et pacifico imperatori vita et victoria. Trib. vicib. Exaudi Christe. Resp. schola cum notariis: Dominae nostrae ejus conjugi excellentissimae imperatrici vita. Tribus vicibus. Item Exaudi Christe. Resp. Exercitui Romano et Theutonico vita et victoria. Tribus vicibus. Item Salvator mundi. Resp. Tu illos adjuva. Item sancta Maria. Resp. Tu. Sancte Michael. Resp. Tu. Sancte Gabriel. Resp. Tu. Sancte Raphael. Resp. Tu. Sancte Petre. Resp. Tu. Sancte Paule. Resp. Tu. Sancte Joannes. Resp. Tu. Sancte Gregori. Resp. Tu. Sancte Maure. Resp. Tu. Sancte Mercuri. Resp. Tu illos adjuva, ter. Christus vincit, Christus regnat, Christus imperat. Respondent alii similiter: Christus, etc. Spes nostra. Resp. Chr. Victoria nostra. Resp. Chr. Honor noster. Resp. Chr. Gloria nostra. Resp. Chr. Murus noster inexpugnabilis. Resp. Chr. Laus nostra. Resp. Chr. Triumphator noster. Resp. Chr. Ipsi laus, honor, et imperium per immortalia saecula saeculorum. Amen.

[Col. 0679C] 267 XXX. Hac laude finita, legitur epistola, et cantatur gradale, et alleluia. Post quae imperator et imperatrix deponunt coronas. Tunc legitur evangelium, post quod imperator deponit gladium, et ascendit ad sedem domni papae, imperatrice sequente, et offert domno papae panem, simul et cereos, et aurum: singillatim vero imperator vinum, imperatrix aquam, de quibus debet ea die fieri sacrificium. Quibus finitis revertuntur ad loca sua. Cum autem praefatio incipit, imperator extrahit pluviale, et induitur manto proprio. Cum dicitur: Pax Domini, ascendit ad communicandum indutus proprio manto, et imperatrix cum eo; et accepta communione redeunt ad loca sua.

XXXI. Finita vero missa accedat ad imp. comes palatii, et discalciet eum sandaliis et caligis, et calciet eum ocreas imperiales, et calcaria sancti Mauritii; et acceptis coronis sequantur domnum papam pergentem ad equitandum, deducti usque ad equos [Col. 0679D] a supradictis ductoribus. Cum domnus papa venerit ad equum, imperator teneat stapham, et coronetur, et intret in processione. Imperatrix vero cum ductoribus suis sequatur imperatorem, caeteri barones sequantur. Clerici urbis omnes, sicut soliti sunt, faciant laudes, per loca sua. Judaei similiter in loco suo. Coronetur civitas. Campanae sonentur omnes. Camerarii imperatoris praecedant, et sequantur nummos projicientes, ut equitantium iter non impediatur. Cumque pervenerint ad ascensorium. Prior cardinalium sancti Laurentii foris Muros incipiat laudes, sicut mos est, et caeteri respondeant. Quibus finitis imperator descendit, et tenet stapham domno papae descendenti, deposita prius corona. Deinde ducitur domnus papa ab imperatore et praefecto urbis usque ad cameram majoris palatii, ubi inde separentur. Imperatrix deducitur a primicerio et secundicerio judicum usque ad cameram Juliae imperatricis, in qua ipsa comedere debet cum episcopis et caeteris [Col. 0680A] baronibus suis. Camerarii imperatoris cum camera riis domni papae dent presbyterium omnibus ordinibus sac. palatii pontifice, et imperatore in camera pausantibus.

XXXII. Quo peracto comedat imperator ad dextram domni papae, caeteris in locis suis sedentibus. Finito prandio surgat unus ex diaconibus, quem archidiaconus jusserit, et legat lectionem. Qua perlecta surgant cantores, et cantent quod soliti sunt. Finito cantu surgant omnes cum benedictionibus. Domnus papa redeat ad 268 cameram suam. Imperator ad cameram Juliae. Electus descendens de Monte Gaudii, et veniens ad ponticellum, jurat hoc sacramentum Romanis: Ego N. futurus imperator juro me servaturum Romani bonas consuetudines, et firmo chartas tercii generis, et libelli sine fraude et malo ingenio. Ad portam Collinam similiter jurare debet; in gradibus sancti Petri similiter.

XXXIII. Tantae vetustatis, tantaeque fidei monumentum, [Col. 0680B] quod ipsum se prodit, cur Panvinius non noverit, editorque Gatticus nullatenus olfecerit, non intelligo. Tres enim uno eodemque die coronis redimitos, pontificem C. et imperat. cum imperatrice in tota serie Augustorum non deprehendes, praeter Clementem II, Henricum II et Agnetem. Mihi satis est aetatem detexisse, non enim vacat sigillatim expendere tot venerandae illius antiquitatis characteres, quos eruditorum oculis subjiciendos duxi. Eos tamen non praeteream, qui maxime ad rem faciunt. Ac primo juramentum Romanis praestitum necessario collocatur in fine, quia Henricus Romam veniens vacante sede, neque ad ponticellum juravit, neque solemniter fuit exceptus, ut sui praedecessores. At electo pontifice, dieque benedictionis ejus cum solemnitate coronationis conjuncto, praestitit ad portam Collinam, quae erat in ripa ulteriori fluminis prope castellum Adriani, juramentum, quod praescribitur ad ponticellum ad radices montis Marii; alterum vero praestandum ad portam Castelli, praestitit [Col. 0680C] in gradibus sancti Petri. Sequiorum temporum Ordines perperam collocant in fine quod hic necessario ponendum fuit, et portam Castelli pro Collina accipiunt. Hujus certum situm describit canonicus Benedictus (Mus. Ital. tom. II, p. 143) fer. II paschatis deducens pontificem a Laterano: »Transiens, inquit, ante sanctum Trifonem juxta posterulas usque ad pontem Adrianum intrat per pontem, et exit per portam Collinam ante templum et castellum Adriani, proficiscens ante obeliscum Neronis, intrat per porticum juxta sepulcrum Romuli, ascendit ad Vaticanum.« Astipulantur Benedicto chron. Fossae novae, et chronicon Romualdi (Cod. Vat. 3973), in quo recensitis portis Urbis, supremo loco ponitur »Porta Collina ad castellum Adriani.« At cum in Vita Leonis IV ap. Anastasium (sect. 537) legatur idem pontifex aperuisse posterulam, »ubi mirum in modum castellum praeeminet, quae vocitatur sancti Angeli,« hinc est quod haec posterula civitatis Leoninae in posterioribus [Col. 0680D] ordinibus parum scite sumpta est pro porta Urbis, Collina per XI saeculum et sequens nuncupata. Eos recte Patritius arguit, tametsi et ipse deceptus nomen duntaxat putat falsum, situm nihil morans: 269 quare nomen Collinae ad antiquam remp. rejiciens, documentis certis medii aevi imprudens adversatur. Duplex tamen juramentum Romanis praestari solitum recte praemittit ingressui regis Romanorum in civitatem Leoninam. Ita scilicet acta coronationis Henrici V ap. Baron. (1111, num. 5), quae prima secuta est Henrici III, qui et imp. II dicitur, coronationem, nam Henr. IV non est coronatus a Rom. pont.: »Duo juramenta ex more fecit: unum juxta ponticulum, alterum ante Porticus (civitatis Leoninae nomen id temporis) portam populo fecit. Ante portam a Judaeis, in porta a Graecis canentibus exceptus est. Illuc omnis Romanae urbis clerus ex pontificis praecepto convenerat.«

[Col. 0681A] XXXIV. Postrema haec non parum lucis afferunt antiquo ordini, quem exhibuimus. Et vero Henricus cum Agnete, qui in pontificio palatio Lateranensi hospitabantur, veniunt per portam Collinam ad ecclesiam sanctae Mariae in Transpadina, quae tum temporis prope castellum Adriani sita erat, non longe a posterula Leonis IV seu porta castelli: ubi etiam modica cum distantia erant terebintus Neronis, sepulcrum Romuli, seu meta, aliaque in ordinibus memorata loca, quorum mediam fuisse aream cum concha testatur caeremoniis praefectus in coronatione Sigismundi, ap. Rayn. (1433, n. 14); »Ubi ad concham areae castri Sancti Angeli pervenere, mutuum sibi dixere vale: ac pontifex in palatium Vat. retrocessit, etc.« Namque ista area erat locus ad recipiendum futurum imperatorem, deducendumque ad basilicam designatus, quo similiter post coronationem equitans cum pontifice revertebatur diademate redimitus. Caeterum Henricus V juramentum faciens [Col. 0681B] ex more, innuit ejusmodi juramentum Romanis fieri consuevisse ante Henric. III Germaniae regem, cujus coronatio una Henricum V praecedens non videtur sufficere ad inducendum morem. Quamobrem ab antecessoribus una cum juramento fidelitatis pontifici aliud etiam Romanis esse praestitum credibile est. Quod novum hic occurrit, Henricus confirmat chartas tertii generis et libelli; charta autem tertii generis erat scriptura cessionis castri aut loci, cujusmodi exemplum affert Mabillonius (Ann. B. l. LIII, n. 17, 114) de castello Tribucco inter abb. Farfensem et Crescentium, quam quidem chartam Henricus I irritam esse jussit. Libelli autem chartas Ducangius precarias et praestarias interpretatur, quae duo capita salva esse Romanorum ejus temporis maxime intererat. Castra siquidem et praedia in emphyteusim accepta ab ecclesiis, facili negotio iisdem ecclesiis vindicari poterant imperiali diplomate, 270 cujusmodi plura vidimus data esse ab Ottone III post imperiale diadema susceptum. Quam profecto auctoritatem [Col. 0681C] coronae annexam esse pontifices sapienter voluerunt optimo ecclesiarum publico, ut iras potentiorum ab se averterent, firmiusque iis praesidium compararent. Animadverti autem velim non praefecturam urbis (nisi aliquando per invasionem), non ulla palatina officia, non alia summi principis jura ad imperatorem per diadema imperiale pervenisse, sed inviolata apud pontificem permansisse.

XXXV. Hinc est, quod sacramentum fidelitatis a rege Romanorum praestari solitum, antequam per portam aeream sanctae Mariae in Turri ad portam argenteam duceretur, in hoc ordine planissimis verbis expressum, ante annos tres et triginta exhibitum fuerat Benedicto VIII a sancto Henrico I, ut testatur Ditmarus ap. Baron. (1014, n. 1), et ap. Leibnitium (Scrip. rer. Brunsw. tom. I, p. 400): »Decursis a Dom. incarn. post millenarii plenitudinem numeri annis tredecim, et in subseq. anni secundo mense ac hebdomada tertia, anno autem regni ejus tertiodecimo, [Col. 0681D] et die Dom. ac VI kal. Mart. Henricus Dei gratia rex inclytus a senatoribus duodecim vallatus, quorum sex rasi barba, alii prolixa, mystice incedebant cum baculis, cum dilecta suimet conjuge Cunegunda, ad ecclesiam sancti Petri, papa exspectante, venit, et antequam introduceretur, ab eodem interrogatus, si fidelis vellet Romanae patronus esse, et defensor Ecclesiae, sibi autem suisque successoribus per omnia fidelis, devota professione respondit.« Quod si cui sacramenti fidelitatis nomen displicet, lubetque priscum promissionis seu professionis recentius adhibere, per me licet, modo certum firmumque habeat, sub diversitate nominis summam eamdem esse. Ea siquidem in librum caeremonialem relata, Henrico V qui primus post Henr. II diadema suscepit, ad portam argenteam est exhibita, ut acta ap. Baron (1111, n. 5) testantur: »Ibique ex libro professionem imperatoriam faciens, a pontifice designatus est imperator.« Perinde anno 1155 Fridericus I Aenobarbus, actis [Col. 0682A] pariter id testantibus, »ad ecclesiam beatae Mariae in Turri, in qua eum ante altare pontifex exspectabat, profectus est, et manus imponens, consuetam professionem et plenariam securitatem, secundum quod in ordine continetur, publice exhibuit.« Ea vero sic fluebat: »Ego N. rex Romanorum, annuente Domino, futurus imperator promitto, spondeo, et polliceor, atque juro Deo et beato Petro, me de caetero protectorem et defensorem fore summi pontif. et S. R. Ecclesiae in omnibus necessitatibus 271 et utilitatibus suis, custodiendo et conservando possessiones, et honores, et jura ejus, quantum divino fultus fuero adjutorio, secundum scire et posse meum, recta et pura fide. Sic me Deus, etc.« (Mus. It. tom. II, p. 398).

XXXVI. Audisti Henricum V non in area super gradibus ante portam aeream sanctae Mariae in Turri, sed ad portam argenteam contra morem majorum professionem fecisse; et Fridericum Aenobarbum in [Col. 0682B] ecclesia sanctae Mariae in Turri. Tragicam Henrici coronationem lubens praetereo. Ad Friderici autem professionem, quam omnium primus praestitit in praedicta Ecclesia, est animadvertendum, quod Durantes (Rational. lib. II, c. 8, n. 6), qui florebat Nicolao III pontifice, ac proinde antiqui ordinis rationem habet, nam ab ineunte saec. XIII nulla coronatio facta erat, de imperatore sic loquitur: »Quoniam in die ordinationis suae receptus primo in canonicum a canonicis sancti Petri ministrat domino papae in missa in officio subdiaconatus, parando calicem, et hujusmodi faciendo.« In eamdem sententiam Clemens V de coronatione Henrici VII rite facienda principio saec. XIV, legatos admonet: »Ipsoque pontifice descendente pro perficiendis missarum mysteriis ad altare, imperator more subdiaconi offerat calicem, et ampullam.« Cum autem anno 1046 nil tale factum fuerit ab Henrico II, hujusque successor Henricus rex Germ. IV coronam non obtinuerit, Henrici V coronatio insolens ritum omnem rejiciat, ac denique Lotharius [Col. 0682C] II necessitate impellente coronam praecipitanter susceperit ab Innocentio II in Lateranensi basilica, hinc est, quod ad Fridericum Aenobarbum anno 1155 coronatum ab Adriano IV descendere oportet. Hunc profecto cur omnium primum inter canonicos recenseamus nulla suppetit ratio certa, praeter ritum in antiquo ordine praescriptum in ecclesia sanctae Mariae in Turri, qui cum actis Adriani IV fere concinit: »Relicto ibidem rege, aiunt acta, pontifex ad altare beati Petri conscendit.« Ordo autem antiquus: »Deinde summus pontifex cum omnibus ordinibus suis ad altare procedit, et facta ibi oratione, ad sedem ascendit, rege cum suis, et tribus episcopis, videlicet Ostiensi, et Portuensi, et Albanensi in ecclesia sanctae Mariae in Turribus remanente, ubi a canonicis sancti Petri receptus in fratrem, imperialibus induatur insignibus, dato ipsius pallio camerario domini papae.«

XXXVII. Quid vero? Petrus Mallius, qui sub eodem [Col. 0682D] Aenobarbo florebat, eratque e sancti Petri canonicorum collegio, rem istam non modici honoris perpetuum silet, cum e contrario de basilicae consuetudinibus 272 loquens (Bolland. tom. VI Jun. par. II, p. 39) haec de ritu inunctionis, atque imperialium insignium traditione posteritati commendet: »Juxta hoc altare (sancti Silvestri) per directum est altare sancti Mauritii m. ad quod scilicet altare de antiqua consuetudine Romanorum imperator a dominis episcopis cardd. benedicitur et ungitur. Ad altare vero majus sancti Petri a domino papa benedicitur et coronatur, et de sacrosancto altari ejus per manus Romani pontificis ad defendendam Ecclesiam gladium accipit.« Num consuetudo ista inunctionis ab Henrici V coronatione in maxima illa rerum perturbatione anni 1111 repetenda sit; an potius ab aliquantulum feliciori Friderici I, cujus anno circiter vicesimo Mallius de ea scribebat, incompertum mihi est. Certe inter Henricum II et Fridericum I spatio annorum [Col. 0683A] decem et centum solus Henricus V in basilica Vaticana ab Ostiensi episcopo est inunctus, magisque probabile est ritum adhiberi coeptum anno 1111 antiquam consuetudinem ab scriptore Friderici coaetaneo nuncupari, quam in Friderici ejusdem coronatione incipientem. Nihilominus malo in incerto antiquitatem ritus relinquere, quam annis non bene quinquaginta vetustiorem conjecturis ostendere. Perinde est de rege Romanorum inter canonicos recipiendo: praestat siquidem ad saeculi XIII principium differre hanc caeremoniam, cum Innocentius III anno 1209 imperiali diademate Ottonem IV redimivit, quam aut Friderico I, aut Henrico VI ejus successori rem ascribere, quae nullo haeret documento veteri. Nam antiqui ordinis a Clemente V laudati, et Durantis testimonia supra allata nullum ex dilatione ista detrimentum accipiunt, rectiusque Innocentio III nova haec institutio tribuitur, quam aut Adriano IV qui Fridericum Romanis invitis coronavit inter arma; [Col. 0683B] aut Coelestino III qui fere coactus, et singulari ut fertur ratione Henricum VI una cum uxore ad imperialem dignitatem provexit. Nam prisco ritui aliquid se addidisse Innocentius ipse testatur, cui nisi canonicatum adjecisset, non video quid novi ei referretur acceptum. Et vero insignia imperialia, corona, gladius, sceptrum et pomum jam ipsa in coronatione ad altare majus in missarum solemniis, post epistolam, tradi consueverant. Professio in ecclesia sanctae Mariae in Turri a Friderico I fieri coeperat. Inunctio ad altare sancti Mauritii, ejusdem Friderici aevo antiqua consuetudo nuncupabatur a Mallio scriptore synchrono. Equitatio demum pontificis cum imperatore coronato usque ad aream Molis Adrianae, ubi coronandus exceptus fuerat, vetustate alios etiam ritus anteibat. Jure igitur canonicatus Innocentio III relinquitur, eumque consequens officium subdiaconi ad missam.

273 XXXVIII. At enimvero ipse pontifex basilicae ejusdem canonicum se fuisse tantopere gloriabatur, [Col. 0683C] ut ad Petri sedem evectus, inde sumat praecipuam obsequi causam erga illam (Bull. Vat. tom. I, p. 77). Ita enim canonicos affatur: »Attendentes quod inter caeteras ecclesias per universum orbem diffusas basilicam principis apostolorum, utpote sedem nostram, specialius diligere ac honorare tenemur, sicut qui olim in ipsa vobiscum pariter canonici beneficium assecuti, nunc de filio in patrem ejus divina sumus miseratione promoti.« Et in litteris ad ipsum regem Romanorum, apud Baluzium (tom. I, p. 702), quibus electionem illius confirmat: »In te, inquit, progenitorum tuorum devotionem suscitare plenius, et abundantius remunerare volentes. . . . . tanto ipsos in hoc praecedes amplius, quanto te a nobis magis intelliges honoratum. . . . . Serenitatem tuam in eo de consilio fratrum nostrorum honorare volentes, ultra quod in saeculo saecularis princeps nequeat honorari.« Quae indicia sunt valde perspicua ordinis ab Innocentio III amplificati, numerisque omnibus [Col. 0683D] absoluti, quem Clemens V pontificale ordinarium appellat, et cui additiones postea factae a caeremoniarum praefectis, quorum novissimus fuit Patritius Pientinus episcopus, caliginem potius quam splendorem attulisse dicendi sunt.

XXXIX. Quae ut vera sint, antiqui omnes codices Romanorum ordinum, si illum excipias, quem supra obtinuisse aiebam Carolinorum tempore et Germanorum aliquot Henrici II praedecessorum, usque ad annum 1046 cum primum coronatio fieri coepta est inter missarum solemnia, codices illi, inquam, orationes omnes indicant duntaxat; nonnullas siquidem mutari oportuit, ut quam dicebat Albanensis episcopus ad portam Argenteam, et quam decantabat pontifex ante epistolam; electus enim imperator ante diadematis susceptionem princeps, ut in codice quem supra edidimus, aut rex vocari debuit, non imperator. Quod testantur diplomata et documenta omnia a Godefrido Godwicensi abbate, Ludovico Muratorio et [Col. 0684A] eruditis illis accurate examinata. Ab uno cod. Vaticano 4737, principio saeculi XV conscripto, in recentiores alios ordines error dimanavit. Quin etiam in antiquos ab scriptoribus parum cautis error idem est invectus. Sic Raynaldus (1355, n. 8) ad litteras Innoc. VI quibus est insertus antiquus ordo ab Innoc. III recensitus: »Exstant, inquit, harum precum formulae in vetusto pontificio Caeremoniali (Ms. Vat. 4737, p. 90), ex quo ipsas describere visum est.« Sic bullarii Vatic. editor (tom. I) ex Raynaldo iisdem in litteris 274 Innocentii VI; sic consarcinator ordinis, qui Jacobo Gajetano tribuitur; sic denique alii ordines apud Gatticum, qui ms. illum Vaticanum a Raynaldo adhibitum, publicam in lucem emisit, lectori gratum facturi, errorem istum propalarunt. Fixissent hic gradum, ferenda res esset. Formulas, queis pontifex imperialia insignia tradens utebatur, historia reclamante, adulterare non est veritus laudati codicis scriptor, indeque Raynaldus et caeteri [Col. 0684B] in rituales libros intulerunt. Formula tradendi gladii in vetustis ordinibus usque ad Innoc. VI indicatur hoc pacto: »Accipe gladium ad vindictam malefactorum, etc.« In laudato autem codice inserta sunt quae uncis claudam: »Accipe gladium (desuper beati Petri apostoli corpus sumptum per nostras manus, licet indignas, vice tamen et auctoritate beatorum apostolorum consecratas, imperialiter tibi concessum, nostraeque benedictionis officio in defensionem sanctae matris Ecclesiae divinitus ordinatum) ad vindictam, etc.«

XL. Additamenti interpretationem relinquo integram erudito lectori, qui paulo ante (n. 37) a Mallio canonico est edoctus, de sacrosancto altari Petri desumptum gladium a pontifice tradi solitum post susceptum imperiale diadema; novitque ex antiquissimo ordine apud Mabillonium (Ord. IX, n. 2) moris olim esse ut »archidiaconus tolleret orarios de confessione, qui de hesterna die repositi sunt ibi;« nec non pallia archiepiscopalia nostra etiam aetate indidem [Col. 0684C] sumi, quia de spirituali potestate res est. Pari modo relinquo integram inversionem illam imperialis officii ad missam documentis certis, valdeque perspicuis inhaerentis. Recentiores quippe ordines non subdiaconum faciunt imperatorem, sed diaconum. Quo tamen munere unus Carolus V functus est Bononiae Blasio de Martinellis caeremoniam dirigente (Rayn. 1530, n. 31; Gattic. tom. II, ined. pag. 149), ut constat ex actis: »Aliquantulum semoto cardinali de evangelio loco ejus Caesar subintravit ad altare, ministrando papae patenam cum hostia, et inde calicem cum vino et aqua porrigendo pontifici, et simul offerente, et ministrante quam pulchre et egregie fungente officio diaconi.« Has equidem depravationes antiquorum ordinum integras relinquo. Illam vero de equitatione pontificis cum imperatore, quippe aliarum omnium facile principem, praeterire non possum. Ejus terminum fuisse semper aream castri Sancti Angeli ex dictis liquet. Postremae autem duae equitationes [Col. 0684D] Eugenii IV cum Sigismundo anno 1433, et Nicolai V cum Friderico III anno 1452, rem ponunt extra omnem aleam. Auctores synchroni ap. Raynaldum (1433, n. 14) 275 de Eugenio cum Sigismundo aiunt: »Ubi ad concham areae castri Sancti Angeli pervenere, mutuum sibi dixere vale, ac pontifex in palatium Vaticanum retrocessit: Imperator ad Aelium Pontem progressus, etc.« De Nicolao item V cum Friderico III apud eumdem annalistam (1452, n. 2) Nauclerus: »Equo conscenso, inquit, usque ad ecclesiam sanctae Mariae una profecti sunt. Tunc papa in palatium rediit, Caesar in pontem Adriani profectus est.«

XLI. Quae cum ita sint, ne cogitatione quidem assequi possumus, cur Pientino episcopo in mentem venerit ritum Romanis quibuscunque ordinibus, synchronisque auctoribus comprobatum, ac septem et viginti Augustorum exemplis constabilitum, transformare. Attamen (sect. 5, cap. 4) ad Rubricam [Col. 0685A] De processione pontificis et Caesaris per Urbem, ita commentatur: »Recta via per Campum florae et Judaeorum plateam devenient ad ecclesiam sanctae Mariae in Cosmedin, et ibi pontifex, si rosam habet, illam eques imperatori equiti dono dat. Et ad dextram conversus, per Transtiberim cum suis omnibus ad palatium revertitur. Caesar autem via, qua sibi melius placeat, rosam manu gestans, ad pontem Adrianum redit.« Romae, quod optandum erat, nulla post Fridericum III coronatio peracta est. Romanae autem sic transformatae imago Bononiae exhibita, compendio licet viarum et rituum maxime decurtata, functionem usque adeo incommodam ipsi magistro caeremoniarum repraesentavit; ut cibo potuque interrumpendam fassus fuerit, ne vires ad perficiendam deficerent. »Condolui ego apud papam, quod nos Itali non fuissemus ita providi, sicut Hispani pro principe suo, cui refectionem praeordinaverant; nos autem nihil cogitaveramus pro nostro [Col. 0685B] pontifice, qui multum defatigatus remanserat, hora jam tarda prope 21 et adhuc equitaturus cum Caesare per civitatem processionaliter per duas alias horas.« Sic Blasius de Martinellis apud Raynald. (1530, n. 35). Quod si post duas horas equitationis cum Caesare, hic ad pontem Adriani reverti debuit, ibique tercentum fere equites nudo ense ter singulos percutiens, designare: inde vero ad Lateranensem basilicam, illius canonicatum, quem ad finem nescio, assecuturus progredi, pontifexque per Transtiberim ad palatium reverti, uterque cum pompa; lectoris judicium esto, quota hora imperator a tot tamque diversis laboribus quiesceret. Mihi quidem videtur ritus iste tam diuturnus ad priscum morem revocandus esse, nam ipse se manifestat scriptum, cum coronatio Romana desueverat.



276 § VI.---De libris tribus epistolarum Rudolphi.

XLII. Jam vero ad Rudolphi epistolas venio, quibus necessario praemitti oportuit quaecunque sunt [Col. 0685C] dicta de electione regis Romanorum, deque ejus coronatione Romana per manus pontificis, quam quia Rudolphus impense saepius petitam nunquam fuit assecutus, imperatoris nomen non est adeptus. Narrat Nauclerus (Gen. 43) quemadmodum Gregorius X post mortem Richardi, cui sancta sedes adhaerebat, Alphonso Sapiente superstite, ac vehementius quam antea coronam appetente, denuntiavit electoribus, se, nisi regem Romanorum quantocius eligerent, apostolica auctoritate eum renuntiaturum. Quamobrem die quarta Octobris anni 1273, septemvirorum consensu Rudolphus electus fuit. Interea Gregorius eodem anno ex Urbeveteri Florentiam se contulerat medio mense Junio, hinc Placentiam in patriam suam progressus, indeque Mediolanum, die circiter duodecima Octobris Lugdunum profectus est, ubi concilium celebrandum erat sequenti anno. Qua in urbe moratum esse usque ad an. 1275, pridie Id. Maias Raynaldus (eod. an. n. 1) regestis Vaticanis [Col. 0685D] demonstrat. Tum vero Belliquadrum petiit collocuturus Castellae regem, quem multi adversus Rudolphum sequebantur; unde Septembri mense progressus est Viennam, et postmodum Lausanam, ubi cum Rudolpho colloquium habuit mense Octobri. Die duodevicesima Novembris in dedicatione basilicae sancti Petri promulgavit processus contra invasores bonorum Ecclesiae, Mediolani in basilica sancti Ambrosii. Postmodum Placentiam iterum adiit, et die 18 Decembris Florentiam. Denique Aretium se contulit, ubi, sequenti anno 1276 ineunte, obiit supremum diem 10 Januarii. Circa ista tempora versatur epistolarum liber primus. Epistola ultima libri alterius hosce habet characteres valde perspicuos diei 26 Augusti an. 1278 in crastino beati Bartholomaei . . . mane vero sextae feriae. Liber autem tertius pervenire videretur ad Martini IV tempora, nam Rudolphi regis semper Augusti diplomate clauditur, quod est datum Hagenaune IV nonas Decembris, Indict. II, anno [Col. 0686A] 1283, regni vero nostri anno 10. Cum autem diploma istud praecedatur diplomate altero principum imperii anno 1279, nonnullaeque epistolae ad anteriores annos referendae videantur, tempus certum definiri nequaquam potest. Hactenus de chronologia.

277 XLIII. Cur litterae istae non viderint lucem ante hunc diem, si aliquot demseris ab Austr. Pietatis auctore vulgatas, nonnullasque alias ad Salisburgensem archiepiscopum pertinentes, quas P. Hansizius in lucem edidit, facili negotio assequimur, spectata earumdem sententia de imperii finibus, de coronatione Romana, de primis precibus deque aliis capitibus, quae scriptores Germanicos longe a veritate aberrasse planum faciunt. Ac primum civitates Germaniae Rudolphi regis Romanorum electioni plaudentes (lib. I, ep. 6) regis Romm. sedem Germaniam esse testantur: Laetetur, et gratuletur totis visceribus laetabunda et laudans invicta Germania: sic una ex civitatibus suo regi obedientiam promittens. [Col. 0686B] Et ipse Rudolphus X Gregorio significat (Ibid. ep. 12), quod principes, barones, civitates, castra, et alia bona sacri imperii per Alemanniam nostrae obediunt unanimiter ditioni. Italiae vero regnum, et Tusciam, quae olim regalis dicebatur, hodie autem magnus Etruriae ducatus, imperii finibus contineri ex hisce epistolis patet. Notanda prae aliis quam Pisani Cibellini ad Rudolphum dederunt ejus opem contra Guelphos implorantes (Ibid. ep. 20), ita siquidem ii cives loquuntur: Leges asserunt, usus approbat, antiquitas protestatur, quod Romano principi, ut de caeteris taceam, Tuscorum regio serviat sub tributo . . . . Ecce provincia Tusciae, quae sui propinquitate ad Romani imperii piam sedem tanquam principale membrum suo deberet capiti familiarius respondere . . . . Luget Pisana civitas inimicorum hostili gladio summi pontificis, ac regii culminis vulnerata. Ad quae Rudolphus (Ibid. ep. 21) se legatos misisse Lugdunum ait ad pontificem, ut de suo beneplacito et consensu finalibus desideriis vestris plene satisfieri valeat super [Col. 0686C] his quae vestra petitio continebat. Dissidii causae inter pontificem et Pisanos videndae apud Raynaldum (1273, n. 32 seqq.).

XLIV. Damna etiam patent ex Rudolphi epistolis, quae continuata Germaniae Augustorum, Suevicae praesertim stirpis, invasio Ecclesiae ditionibus intulerat. Duas profecto provincias Exarchatum et Pentapolim Francorum regum Pippini et Caroli Magni donationibus nitentes quibuscunque aliis donationibus esse antiquiores latet omnino neminem. Perinde omnes norunt Innocentium III, post recuperatas ditiones caeteras, »misisse nuntios et legatos ad recuperandum Exarchatum Ravennae, Brictonorium, et terram Cavalcacomitis,« ut est in ejus Gestis (num. 12). Qua occasione »archiep. Ravennas asserebat Exarchatum antiquitus fuisse concessum a Romanis pontificibus ecclesiae Ravennati, 278 et privilegia ostendebat. Brictonorium quoque concessum fuisse de novo ab Alexandro papa dum Venetiis [Col. 0686D] moraretur. Supersedit ergo dominus Innoc. prudenter ad tempus magisquam super hoc vellet aliquid experiri.« At postmodum Ottonem IV ac Fridericum II praedecessorum omnium invasores facile principes, antiqua et certa hujusmodi jura pene oblitterrasse constat. Quamobrem Rudolpho varietate praesertim nominum decepto, usque adeo persuasum erat, utramque provinciam, Romandiolae ac Maritimae nomine vocitatas, imperii finibus contineri; ut (lib. I, ep. 24 et seqq.) eas appellare non dubitet gloriosum imperii pomoerium; praeterea illarum administrationem comiti Furstembergio committat, pluresque hac de re scribat epistolas, quarum primae titulus fluit: Egregiis et prudentibus viris marchionibus, comitibus, nobilibus, capitaneis, civitatum potestatibus, ancianis, et populis universis per Romaniolam et Maritimam constitutis. Contra aequum et rectum id factum esse intelligimus. Nihilominus rei veritate etiam cognita, et sacramento pollicitus Rudolphus, [Col. 0687A] se jura omnia vindicaturum sanctae sedi, nonnisi post biennium de injusta hujusmodi possessione decessit.

XLV. Et vero anno 1274 in actione tertia Lugdunensis concilii Otto praepositus sancti Widonis Spirensis cancellarius, caeterique oratores Rudolphi in consistorium admissi, ac mandato exhibito, quo plena iis potestas a rege Romanorum fiebat agendi regio nomine, diplomata omnia Ludovici, Ottonis, Henrici, omniumque Rudolphi praedecessorum, necnon Friderici II diploma quo Siciliae regnum declaratur minime obnoxium imperio, confirmarunt die 6 Jun., ut patet ex monumentis ap. Raynaldum (1274, n. 5 seqq.). Praeterea Rudolphus ipse in colloquio Lausanae cum pontifice die 20 Octobris sequentis anni, quo idem tantopere gloriatur (lib. I ep. 34) non solum confirmat, ratumque habet quidquid cancellarius et reliqui oratores Lugduni peregerant; sed, quod minime factum ab iis erat, Exarchatum et [Col. 0687B] Pentapolim expresse nominat, subjiciens: »Has omnes pro posse meo restituam, et quiete dimittam cum omni jurisdictione, districtu, et honore suo.« (ap. Rayn. 1275, n. 37). Attamen nonnisi post biennium duas illas provincias dimisisse compertum est. Cum autem paulo post Rudolphi cancellarius ejusdem nominis, absque regio mandato, quin etiam illo inscio, juramentum fidelitatis a multis civitatibus Exarchatus regio nomine excepisset, Rudolphus datis litteris ad Nicolaum III, IV kal. Jun. an. 1278, irrita omnia fecit, quae cancellarius ausus erat, iterumque Exarchatum integrum sanctae sedi vindicavit (Rayn. 1278, n. 51 seq.). 279 Rei documenta certa servantur in tabulario Molis Adrianae. Miraberis fortasse rem adeo certam tandiu protelatam esse. At memoria repetas oportet, quot annorum spatio nostris temporibus manifesta invasio Comacli eodem in Exarchatu scriptis tot voluminibus pro justa possessione habita fuerit. De Rudolphi causa plus aequo detinentis Exarchatum non dissimile judicium fieri [Col. 0687C] oportere satis superque comprobat cancellarii factum nuper allatum. At de his omnibus opportune agam in notis ad epistolas (lib. II, ep. 33, 37), ac praesertim dissertatione 7 de Rudolphi diplomatibus per sacri Rom. imperii electores confirmatis.

XLVI. Ex quibus patet quanta erraverit via imperii finium amplificator Conringius (Tom. I de Finib. Imp). et quam imprudenter Goebelius in fusissimis ad eum notis, contra monumentorum fidem, ausus fuerit imperii Romani fines protendere ultra praescriptum ab ipsis Augustis invasoribus terminum, teste Rudolpho Romanorum rege, qui rem penitus assecutus, et praedecessorum invasiones et deceptionem suam planissime declaravit suis litteris. Major tamen audacia illorum est, qui negant Rudolphum, quandiu vixit, imperiali diademate per manus Romani pontificis accepto, imperatorem fieri vehementer optasse. Ii scilicet acquiescentes apologo illo, quo Trithemius (Chron. Irsaug.) et Godefridus [Col. 0687D] Hectius (Germ. Sac. par. II, lib. 11 de Statu Relig.) eumdem esse usum referunt, veritati adversari non verentur; apologi sententiam arbitratu suo, ni fallor, praedicti auctores expressere, nam verba ista in Rudolphi ore posuerunt: »Multos Alemannorum reges Italia consumpsit. Non ibo Romam. Rex sum, nec minus pro utilitate reipublicae me facturum confido, quam si Romae fuissem coronatus.« Rem siquidem eamdem ex Nierembergio refert auctor Pietatis Austr. (lib. I, c. 128) hunc in modum: »Suadentibus profectionem respondebat per apologum Aesopi, Leonem belluarum regem desiderasse et impetrasse, ut minor animantium populus aegrum se inviserent; vulpem posteriore loco venisse, monitamque ingredi abstinuisse, eo quod vestigia ingredientium plurima observasset, redeuntium nulla: nempe priora in alimentum aegroti cessisse, sibi, nisi imprudenter perire vellet, non arridere periculum. Et Rudolphus pluribus imperatorum contigisse aiebat, ut aut in hoc itinere perirent, aut inglorii [Col. 0688A] reverterentur: Se neutrorum exemplo fore prodigum Majestatis« Summa est eadem, at veritati propior postrema haec narratio videtur, quam brevis illa, gravis, ac Rudolpho 280 insueta locutio, majestatis imperatoriae contemptrix, quam Romana tantum coronatione acquiri posse non ignorans, tanquam praecipuum imperii negotium et litteris, et legatis, et suis apud sanctam sedem oratoribus commendare nunquam desiit usque ad extremos vitae annos, cum septuagenario major anno 1291 mortem occubuit. Equidem fateor mihi incredibile non videri, quod magnus ille princeps, ut natura ejus ferebat, lepori, ac facetiis quandoque indulgens, suos familiares illo apologo recrearit; id vero ab eodem serio esse factum fidenter nego. Absit enim ut mendacii tantum regem arguere leviter velim, fidemque majorem scriptori cuipiam, licet gravissimo, habeam de Rudolpho aliquid affirmanti, quam Rudolpho ipsi et verbis et factis id neganti. Sed vanum est ratiocinando rem asserere, quam litterarum Rudolphi [Col. 0688B] chronologia extra omnem aleam ponit.

XLVII. Et vero statim atque electus fuit rex Romanorum, sequentem epistolam scripsit Gregorio X, quam, nescio cur praetermissam in isto cod., auctor Pietatis Austr. (lib. I, c. 4, p. 32) ex cod. Caesareo nobis exhibet: »Romano jampridem vacante imperio, principes electores, quibus in Romani electione regis jus competit ab antiquo, die locoque praefixis, ab omnique sic convenientes in unum, post multos et varios de futuri regis electione tractatus, tandem sub deliberationis prolixae consilio, quam negotii qualitas exigebat, licet poterant in nonnullos alios longe clariorum virtutum titulis insignitos, longeque majoris meriti claritate conspicuos consensisse, nos tamen ad tam honorabilis oneris, et onerosi honoris fastigium, nullo prorsus ambitu, teste conscientia, aspirantes ad imperii regimen evexerunt, acceptione nostra nihilominus importuna instantia postulata. Nos itaque licet animo trepido revolventes, quae et [Col. 0688C] qualis esset hujus divinae dispositionis vocatio, utpote nostrae multiplicis insufficientiae non ignari, formidavimus conscendere tantae speculam dignitatis, quodam nimirum attoniti tremore et stupore, in eo tamen, qui alto et ineffabili suae Divinitatis consilio conditiones et statum terrestrium, prout vult, et variat, et alternat, quique robur multiplicat, et balbutientibus eloquentiam tribuit, confidentes et spiritum fortitudinis assumentes, ad laudem et gloriam regis regum, ob reverentiam sanctae matris Ecclesiae, et catholicae fidei fulcimen, tum tam laboriosae sollicitudinis exercitio, et tam onerosae curae regimini, ne quod superni consilii altitudo decreverat, scissionis, aut rupturae 281 dispendio contingeret infirmari, subjicimus humeros imbecilles, sperantes, quod nobis tam Dei quam sacrosanctae matris Ecclesiae, nec non apostolicae gratiae plenitudo, atque paterni vestri favoris clementia debeat non deesse. Jactatis igitur cogitationibus nostris in eo, cujus imperio vivimus, [Col. 0688D] et in vobis anchora spei nostrae totaliter collocata, sanctitatis vestrae pedibus provolvimur, supplicando rogantes, quatenus nobis in assumpto negotio de benignitate consueta favorabiliter aspirantes, auxiliatricibus apud altissimum hostiis adjuvare dignemini. Causam nostram, imo totius reipublicae specialem, ut in suo beneplacito dirigens gressus nostros per suorum dignetur nos ducere semitam mandatorum. Ut igitur salubrius, et felicius ea, quae sibi sunt placita, et Ecclesiae suae sanctae sunt grata, jugiter prosequi valeamus, placeat vestrae, quaesumus, sanctitati nos imperialis fastigii diademate gratiosius insignire. Nos enim potentis, et volentis animi armatura praecingimur, quaecunque nobis vos et alma mater Ecclesia duxeritis imponenda.«

XLVIII. Rudolphi electionem non esse confirmatam a Rom. pontifice, nisi anno sequenti in consistorio Lugdunensi, annales docent. Tum vero Gregorius (Rayn. ex Regest. 1274, n. 55 seq.) electo regi Romanorum [Col. 0689A] scripsit in hanc sententiam: »Cum inchoata feliciter ad ejusdem culmen imperii tui promotionis auspicia, non prosecutionis procrastinatione differri, sed festina deinceps consummatione compleri utilitas manifesta suadeat, serenitatem tuam hortamur, et sincero tibi affectu et consilio suademus, quatenus sic te praepares, sic disponas; ut cum te ad unctionem, consecrationem, et imperialis diadematis coronationem de nostris recipiendas manibus duxerimus avocandum, ad quod terminum in proximo, prout circumstantiae pensandae permiserint, intendimus assignare, non improvisus, sed sicut tanti negotii solemnia exigunt, paratus appareas, et ad praemissa non morosus, sed promptus et festinus occurras. Expedit autem ut aliquos, qui super ejusdem assignatione termini, qui tuae commoditati congruat, et alias plene tuam super hoc per omnia voluntatem nobis insinuare valeant, cito ad praesentiam nostram mittas. Dat. Lugduni VI Kal. Octob. an. 111.« Pontificiae [Col. 0689B] sollicitudinis praecipuam fuisse causam Castellae regis Alphonsi pertinaciam, supra innuimus; quare hac, aliisque causis, utpote non necessariis, praetermissis, rem propositam enarrare 282 pergam. Haud longa temporis intercapedo effectum, rege Romanorum hoc unum vehementer appetente, distulisse videtur. Nam pontifex sub anni finem archiepiscopo Salisburgensi rem totam enuntians, »Nuper itaque, inquit, ipsius regis Romanorum nuntiis super hoc a sua magnificentia destinatis in nostra et fratrum eorumdem praesentia, in publico, et solemni consistorio nomine suo petentibus, sibi ad praemissa terminum assignari, nos cum eisdem fratribus collatione habita, et iis, quae circa haec attendenda putavimus perpensa deliberatione discussis, ipsi regi Romanorum ad petitas unctionem, consecrationem, et coronationem imperialis diadematis in basilica principis apostolorum in Urbe recipiendas per manus nostras, Domino favente sermoni, festum omnium [Col. 0689C] sanctorum primo venturum, terminum de ipsorum fratrum nostrorum consilio duximus assignandum.« Pontificiam vero sollicitudinem, regiamque alacritatem negotiorum moles nimio plus retardavit. Quamobrem Lausanae in Helvetiis collocuti rex et pontifex die 20 Octobris anni 1275 terminum coronationi praefixum, eo quod immineret, ad festum Pentecostes, quae anno 1276 in diem 24 Maii incidebat, prorogarunt.

XLIX. Dum autem pararentur omnia ad tantam solemnitatem, principesque ac civitates, acceptis a rege Romanorum suscipiendi itineris nuntiis, ad eum prosequendum quo splendidiori possent obsequio praesto essent (lib. I, ep. 34, 35, 36, 38), Gregorius Aretii sanctam mortem occubuit. Nec propterea Rudolphus destitit a proposito, ut ipsemet fatetur in litteris ad cardinales (Ibid. ep. 42), sede vacante: Nos, inquit, et nostros accinxeramus ad iter, ut juxta quod vestro mediante consilio fuerat ordinatum, si fata favissent, suscepissemus de suis manibus sacrosanctis [Col. 0689D] imperii diadema . . . . adhuc tamen in ipso procedendi proposito parati pariter, et accincti, perseverantes immobiles, et de matris Ecclesiae invariabilitate sperantes, ipsum iter duntaxat suspendimus, et relaxamus in tempus, donec per vos aut futurum summum pontificem, quorum beneplacitis semper in omnibus promptitudine spiritus obedire disponimus, nos perfectius informari contigerit, quid nunc ulterius devoto Ecclesiae filio sit agendum. Litteras regias, pontifice jam creato, cardinales acceperunt, neque exstat in codice illorum responsum; gratulatoria tamen Rudolphi ejusdem epistola (lib. II, ep. 1) continuationem propositi nobis exhibet: namque Innocentium V 283 sic affatur: Colligite, quaesumus, filium singularem vestris et matris Ecclesiae beneplacitis semper in omni spiritus promptitudine pariturum, opus Dei benigne perficientes in nobis ex tradita vobis desuper potestate. Quae quidem epistola ineunte Februario mense scripta est; praeterea suppetit ex nostro cod. alia epistola [Col. 0690A] ejusdem regis Romanorum ad eumdem pontificem (lib. I, ep. 28) qua juxta terminum Lausanae constitutum se Romae adfuturum die Pentecostes pollicetur: In proximo nunc instanti festo resurrectionis Dominicae in Mediolano praesentes, hinc juxta Beatitudinis beneplacitum e vestigio ad coronam imperii procedemus. Ex quibus constat epistolam datam esse mense Martio, nam Pascha anni 1276 in diem quintam Aprilis incidebat; atque eapropter Rudolphum a tempore creationis suae usque ad praedictum mensem duobus annis ac mensibus fere sex nil habuisse antiquius coronatione Romana. Cur autem ad extremum usque annum Nicolai III seu 1280 de Italico itinere suscipiendo siluerit, causa petenda est ab apostolica sede.

L. Raynaldus (1276, n. 24) ex ms. cod. Vallic. didicit Rudolphum ab eodem Innocentio prohibitum esse Italiam ingredi ante compositas controversias cum Carolo Siciliae rege. At cardinalium litterae ad [Col. 0690B] eumdem Rudolphum sede vacante anno 1277 rem gravius et luculentius docebunt (Rayn. 1277, n. 48). Haec scilicet de Innocentio referunt: »Cum expediret omnino, et suae propterea voluntatis existeret, ut iter ad veniendum in Italiam non assumeretis, et si assumpseratis, nequaquam assumptum prosequeremini, antequam praemissa forent soliditate congrua roborata, ven. fr. Bernardo episcopo tunc electo Albiensi ad vestram propter hoc praesentiam destinato, qui causas utiles et necessarias, quae non immerito pontificem ipsum Innocentium ad ista movebant, et voluntatem suam super illis, quanquam in praedictis litteris patenter expressam, manifestius aperiret, quam ex affectu sincero consuluerit, et cum fratribus suis consulta deliberatione praehabita voluerit adimpleri.« Innocentii exemplum secutos esse Adrianum V et Joannem XXI iidem testantur. Nicolaum vero tertium praedecessorum vestigiis institisse ex pluribus annalium monumentis, et ex iis, quae dicam in notis ad epistolas, compertum erit. Unam ex Rudolphi [Col. 0690C] epistolis (lib. II, ep. 37) maxime attendendam reor, utpote scriptam post Austriam, Styriam, caeterasque provincias in suam potestatem redactas, quandoquidem omni prosequens obsequio summum pontificem recens electum, duosque ei 284 mittens legatos, ut de coronatione, aliisque imperii negotiis agant, eum obsecrat, atque obtestatur ut se, imperium ac legatos dirigere non dedignetur, videlicet super difficultatibus expediendis, quae coronationi erant impedimento, sive, ut verbis illius loquar, super principali negotio; aegre enim ferebat ab Italico itinere suscipiendo se arceri, ac proinde ab imperatoriae majestatis assecutione, quam unus Romanus pontifex, imperiale diadema regio capiti imponens, elargiebatur. Nihilominus usque ad extremum ejus pontificis annum ferri oportuit vehemens illud desiderium iter instituendi ad Romanam coronationem. Tum vero principes, et Ecclesias iterum se parare ad prosequendum Rudolphum Romam venientem, testatur episcopi excusatio [Col. 0690D] (lib. III, ep. 15) qui gravissimis impeditus incommodis demisse orat, ut regia majestas in his mihi compatiens a via pro coronatione sua agenda me misericorditer eximat, et meae discat impotentiae misereri. Verum quae ad foedus ineundum inter Rudolphum et Carolum attinebant, non adeo tempestive facta, ut Nicolai subsecuta mors differendae iterum coronationis causa non fuerit.

LI. Et vero Rudolphus die 28 Martii anno 1280 juxta concordiae leges Provinciam attribuit Carolo Siciliae regi, ut patet ex diplomate apud Raynaldum (1280, n. 2), in cujus fine »promittentes, ait, nihilominus praedicta omnia et singula, postquam imperiale diadema, dante Domino, susceperimus, renovare ad majorem et perpetuam firmitatem. Actum et datum Viennae V Kal. Apr. Ind. VIII, A. D. 1280, regni vero nostri anno 7.« Vicissim Carolus diploma suum de pace cum imperio servanda dedit »Neapoli A. D. 1280, die 10 Maii, VIII Indict., regnorum nostrorum [Col. 0691A] Jerusalem an. 4, Siciliae vero 15.« Cum autem Nicolaus Augusto mense decesserit, nonnisi sequenti anno hujus successor Martinus IV pacem istam firmavit; qui et regis Romanorum vicariis in Etruria constitutis Gurcensi episcopo, et Rudolpho cancellario populorum obsequia conciliavit (Raynald. 1281, num. 17). Sic duae illae praecipuae controversiae super Provinciae et Etruriae principatibus, quae Rudolphum ab Italico itinere arcuerant, sexto demum anno sublatae sunt. Nec tamen Rudolphus aluisse legitur hoc pontifice spem sub Nicolai extrema conceptam. Num senatoria Urbis dignitas Carolo, contra Nicolai constitutionem, a Martino eodem restituta, an tragici Siciliae eventus anno 1282, qui Romam atque Italiam omnem concussere, seu causae aliae impedimento fuerint, quin Rudolphus coronationis negotium prosequeretur, non liquet. Id 285 certum est, Carolo Siciliae rege mortuo sub initium anni 1285, ac trium fere mensium discrimine Martino etiam decedente IV Kal. Apriles, eodem anno declinante, Rudolphus Honorio [Col. 0691B] IV Martini successori splendidam legationem adornavit, pro assignatione termini ad imperiale diadema suscipiendum. Litterae datae sunt »Lausanae X Kal. Decemb. Ind. XIV, A. D. 1285, regni vero nostri anno 13,« earumque autographum servatur in archivio Molis Adrianae, unde illas accepit Raynaldus (1285, n. 22). Quae quia non parvi momenti sunt ad nonnullorum opiniones falsas avertendas, huc integrae afferantur necesse erit.

LII. »Sanctissimo in Chr. Patri domino Honorio divina providentia sacros. R. E. summo pontifici Rudolphus Dei gr. Romm. rex semp. Aug. cum filialis obedientiae et reverentiae promptitudine devotissima pedum oscula beatorum. Quia de fide sincera et devotione purissima honorabilium virorum magistrorum Leupoldi de Wistdingin, Willelmi de Selloforti, et Petri praepositi et electi ecclesiae Maguntinae, Capellani nostri dilecti, ac strenui viri Marguardi de Hyfendal, familiarium nostrorum dilectorum, [Col. 0691C] quoniam in ipsis laudabilibus et praeclaris operibus sumus experti multoties fructuose et quotidie experimur, prae caeteris fiduciam gerimus ampliorem, ipsos quibus secreta cordis nostri aperuimus ad beatitudinis vestrae pedes fiducialiter destinamus, dantes eis auctoritatem plenariam et liberam potestatem ac speciale mandatum petendi, impetrandi et acceptandi diem nobis de vestra paterna providentia praefigendum pro suscipiendo de vestris sacrosanctis manibus imperiali diademate, et imponenda nobis corona Caesareae dignitatis, et jurandi in animam nostram super observatione omnium illorum, quae circa praemissa, ab eisdem vestra reverenda paternitas duxerit requirenda, ratum et gratum habituri quidquid praedicti acceptaverint, ordinaverint, seu fecerint in praemissis. In cujus rei testimonium praesens scriptum exinde conscribi, et Majestatis nostrae sigillo fecimus communiri. Datum Lausanae,« ut supra. His responsum Honorii exstat apud eumdem Rayn. (1286, n. 1) post sex solidos [Col. 0691D] menses, videlicet II Kal. Julii anno II, nisi forte posteriori alteri epistolae super eadem re Honorius rescribit; ait enim: »Nuper ven. fr. nostro H. Maguntinensi archiep. tunc episcopo Basiliensi propter hoc a tua magnificentia destinato, in nostra et fratrum nostrorum praesentia tuo nomine cum instantia postulante ad unctionem, consecrationem, et imperialis 286 diadematis coronationem de nostris recipiendas manibus tibi terminum assignari.« Utcunque sit de una vel duplici legatione, »festum Purificationis primo venturum de ipsorum fratrum consilio assignamus,« ait pontifex, vel commodiorem aliam diem, si aliquod impedimentum supervenerit. Ita enimvero accidit, ut pontifex praesagiebat. Etenim non modo anno 1287 stata die, commodiorive alia non venit Romam, sed ne anno quidem sequenti. Ne autem imitemur eos, qui rebus inexploratis, veritati fucum imprudenter faciunt, cur vehementer [Col. 0692A] optatum iter non susceperit, causas explorare oportet.

LIII. Terminus ab Honorio de fratrum consilio praefixus fuerat festum Purificationis, seu dies secunda Februarii anni 1287. Is vero terminus nimia laborabat angustia, nam octo spatio mensium legati Germaniam repeterent, pararentur omnia pro regio itinere, ac rex ipse hiemali tempore cum nobili comitatu adveniret necesse erat. Duobus inde mensibus Honorius moritur, ejusque obitum sequitur interpontificium decem mensium, videlicet a die tertia Aprilis, ad 22 Februarii anni 1288, cum Nicolaus IV ex ordine Minorum primus electus fuit. Quare autem nonnisi anno sequenti maximum id negotium urgere Rudolphus coeperit, gravia in Germania impedimenta fuerunt in causa. Idem pontifex Nicolaus regis Romanorum litteris respondens quemadmodum se res habuerit sui praedecessoris, ac suo tempore, brevi enarratione complectitur: »Nos autem, inquit, super iis cum fratribus nostris contulimus [Col. 0692B] diligenter, et tandem consideratis attentius, perpensaque deliberatione discussis quae in tanti prosecutione negotii requiruntur, quia praefixus de tuo ad coronam adventu terminus, supervenientibus impedimentis effectum non habuit, honori regio credimus expedire, ut ad te nostrum nuntium mitteremus, per quem et tuae nobis intentionis processus pateret apertius, et nos, certitudine habita pleniori, possemus celsitudini regiae melius et competentius respondere. Nam alii tui nuntii contra nostrum eis impensum consilium, dum eramus in minori officio constituti, se ad brevitatem termini nimium arctaverunt.« Hae litterae datae sunt die 13 Aprilis, quas integras videre est apud Raynaldum (1289, n. 46 seqq.). Erat tunc Rudolphus septuagenario major, paucisque ultra biennium mensibus superstes fuit. Quamobrem supremam quoque hanc ejus voluntatem, tanta ex parte pontificis accedente comperendinatione, suo caruisse effectu non est mirandum. [Col. 0692C] Id potius dignum admiratione est, non neminem nostra etiam aetate reperiri, 287 qui scriptoribus saeculi XIV et sequentis majorem fidem habeat, quam monumentis certis, adeoque Rudolphum, qui usque ad extremum spiritum diadema imperii vehementer optavit, coronationis Romanae, sin contemptorem, minus curantem, dicere non vereatur.

LIV. Qui autem diadema imperiale contemneret, quo majestas imperatoria conferebatur cum maximo illo auctoritatis incremento, de quo est dictum in superioribus? Aliud siquidem est praeesse imperio, quod jus rex Romanorum, seu futurus imperator, in electione acquirebat, aliud imperiali diademate ornari a summo pontifice, qui supremae suae potestatis in universo terrarum orbe participem in temporalibus efficiebat. Nil melius declarat, quid esset imperium Rudolphi tempore (nam olim, praecipue sub Carolingiis, longe aliud erat, ut vidimus) quam tractatus a Nicolao III habitus cum Rudolpho, quem Raynaldus (1280, n. 28) ex ms. cod. Vat. Jordani refert.

[Col. 0692D] »Tractabat quoque, ait, idem pontifex cum dicto rege super novitatibus faciendis in imperio, ut videlicet totum imperium in quatuor divideretur partes: in regnum Alemanniae, quod dabatur posteris Rudolphi in perpetuum; in regnum Viennense quod dabatur in dotem uxori Caroli Martelli filiae dicti Rudolphi; de Italia vero praeter regnum Siciliae duo regna fiebant, unum in Lombardia, aliud in Tuscia.« Quam rem paulo aliter Blondus et Platina posteritati mandarunt. Nec multum hinc abludit consilium fr. Humberti de Romanis ord. Praed. ante concilii Lugdunensis II celebrationem, relatum a cl. P. Mansio in notis ad Rayn. (1273, n. 6) his verbis: »Ut eo vacante (imperio) vicarius constituatur: vel rex Teutoniae deinceps per successionem, non per electionem fieret; et quod contentus ille Germania sua, Italiam uni vel duobus regibus ex consensu praelatorum et communitatum eligendis, permitteret: electi [Col. 0693A] vero in certis casibus possent deponi per apostolicam sedem, vel denique rex in Longobardia constitutus vicariam imperii potestatem exerceret in Tuscia, imperio vacante.« Imperatoria vero majestas, quam Leo III instituerat, ut subditos sibi populos in officio contineret, supremae suae potestatis, ad temporalia quod attinet, imperatore per coronationem facto participe, auctoritatem longe majorem regi Romanorum afferebat, quo enim pontificis spiritualis potestas effundebatur, eo temporalis imperatoria effundi credebatur. Hinc duorum luminarium majorum celebris illa comparatio; hinc duorum hominum in terrarum orbe auctoritas non semel hisce in epistolis occurrens; hinc denique, ut Rudolphi utar verbis, divini operis complementum ab 288 uno Christi vicario perficiendum. Regiam quippe omnem potestatem a Deo esse quis ignorat? Hanc vero Rudolphus, aliorum regum instar, adeptus fuerat, imperatoriam autem majestatem, [Col. 0693B] cum illo auctoritatis incremento quod regiae accedebat, Romani tantum pontificis beneficio per diadematis imperialis impositionem reges Romanorum, seu imperatores electos, fuisse assecutos, vetera omnia monumenta testantur.

LV. Ea inter principem sibi locum haud dubie vindicant tam multae epistolae hujus codicis, aliaeque nonnullae aliunde sumptae, quae occurrent in notis. Quandoquidem et imperii, et majestatis imperatoriae vera indoles earum auctoritate fit usque adeo evidens, ut Germanicorum jurisconsultorum excogitatio illa recens imperii Romano-Germanici nullatenus aptari possit imperatori, aut Romano imperio ante auream bullam. Quid de subsecutis temporibus dicendum sit, integrum esto aliis: ad meum quippe institutum non pertinet de imperii Germanici majestate disserere. Pergam igitur de nonnullis aliis capitibus loqui, quae in codice Rudolphino continentur. Caeteras inter epistolas quatuor occurrunt (lib. I, ep. 14 seqq.) de primis precibus, de jure illo scilicet [Col. 0693C] semel nominandi personam aliquam ad cathedrales et collegiatas ecclesias, quod, cum dicatur antiqua et probata consuetudine imperatoribus et regibus competere, nulloque apostolicae sedis privilegio inhaereat, non parum negotii canonistis facessit. Quamobrem operae pretium facturus esse mihi videor, si originem, naturamque harum precum demonstravero. De origine obscuritas magna, magna ubique apud scriptores allucinatio reperitur. Audax quoque sectariorum mendacium non deest; quale est illud Vitriarii (J. Pub. lib. III, tom. II, n. 9) cui adhaeret Conringius (not. ad Bull. Innoc. X). Contendit nimirum »hoc jus esse ejus generis, quale illud, quod vi coronationis imperator fiat Aquisgrani quidem canonicus collegii sanctae Mariae, et ecclesiae majoris Coloniensis; Romae vero collegii divi Petri. Quae itidem papis haud debentur, sed potius tenues sunt reliquiae antiqui juris Caesarei, circa collationem episcopatuum, abbatiarum, [Col. 0693D] aliorumque beneficiorum ecclesiasticorum.« Quae vigilantium somnia satis superque ostendunt, harum precum originem prorsus ignotam eis fuisse. Felicitas major haud occurrit apud canonici juris peritos. Erunt instar omnium Thomassinus (De discipl. II, 1, c. 54, n. 7) et Chokier (Prooem. Scholior. ad prim. Prec.). Uterque enim ex addition. ad abbatem Urspergensem formulam affert ex Rudolphi litteris petitam; tametsi neuter puram putamque exhibet, qualem legimus in litteris. Quid vero utor remotis hisce argumentis? Rudolphus episcopo et abbati 289 primas eas preces offert; renuenti episcopo eas admittere, inconsulto pontifice; »Necessarium esse, inquit, non credimus, quod ad receptionem et provisionem ipsius N. in tua Ecclesia auctoritas apostolica requiratur;« abbati autem succenset, quod »nostris mandatis et precibus parvipensis« clericum noluisset admittere. Neutri tamen rationem aliam adducit, praeter [Col. 0694A] exemplum aliarum ecclesiarum morem gerentium et antiquam consuetudinem.

LVI. Cum Rudolphus est electus rex Romanorum anno 1273, is erat quartus et septuagesimus ab electione Friderici II, quem biennem esse electum constat anno 1196, patre ejus Henrico VI adhuc superstite. Inde autem qui ejusmodi precum originem ducendam esse censeret, erraret tota via; non enim Germanicam coronam accepit ad easdem preces necessariam. Quam rem Rudolphus ipse testatur: »Dum, inquiens, in nostrae sublimationis exordio quaelibet Ecclesia in Romano imperio constituta super provisione unius personae primitias precum nostrarum ex antiqua et approbata consuetudine sancti imperii admittere teneatur;« et dilucidius confirmat Carolus IV anno 1350 in sua charta apud Marquardum Freherum: »Ex coronationis nostrae solemniis ad Romanorum regnum, quae in nobis nutu divino dudum sunt completa, in quolibet monasterio in imperio [Col. 0694B] constituto unam tantum personam virtute primariarum precum nostrarum ad beneficium ecclesiasticum facere possimus promoveri;« ac denique Wenceslaus anno 1376 delegans Ruperto comiti palatino Rheni facultatem suam: »Concedimus, inquit, per praesentes quod in omnes primarias preces ratione nostrae coronationis in Romanorum regem, hodie videlicet die 6 mensis Julii Aquisgrani divina favente clementia solemniter susceptae, per civitatem et dioecesim Spirensem et Wormatiensem, etc.« Quamobrem omni procul dubio consuetudo ista, in cujus originem inquirimus, regis Romanorum coronationi Germanicae annexa erat. Fridericus autem Germanica corona non est redimitus ante annum 1215, ut tradunt auctores apud Raynald. (1215, n. 35). Nam Philippus Henrici VI frater ab imperatore in Italiam vocatus, ut puerum electum regem Romanorum in Germaniam ad coronationem adduceret, audita in itinere morte fratris anno 1197, in Germaniam est reversus, factusque invasor imperii, [Col. 0694C] coronam sibi fecit imponi Moguntiae. At contra eum electus rex Romanorum Otto IV, Henrici Leonis Bavariae et Saxoniae ducis filius, Aquisgrani est coronatus; tumque coepit magnum id negotium imperii, quod finem habuit anno 1209, cum idem Otto ab Innocentio III imperii coronam 290 obtinuit; ut videre est apud Baluzium (Innoc. III. Regest. tom. I, p. 687 seqq.). Quaerere autem primarum precum originem discordiae hujus tempore, vel ipsa in coronatione Friderici II, dum Otto IV tyrannice moderabatur imperium, nec nisi post triennium decedens, Friderico viam ad imperium aperuit, esset inanem operam ludere.

LVII. Eoque id magis, quod preces istae indolem praeseferunt gratiarum, quas vocant exspectativas. Quarum licet rudimenta coeperint Adriano IV quem passim auctorem earumdem faciunt (Thomassin. de disc. II, 1, c. 43, n. 2), non tamen usus ita invaluit; ut Adriani successor Alexander III anno 1179 in [Col. 0694D] conc. Lateranensi III beneficia promitti non vetuerit (Labbe Conc. tom. X, p. 1512), ut docent verba ipsa can. 8, oecumenici ejus concilii: »Nulla ecclesiastica ministeria, seu etiam beneficia, vel ecclesiae, alicui tribuantur, seu promittantur, antequam vacent, ne desiderare quis mortem proximi videatur, in cujus locum et beneficium se crediderit successurum.« Quo respiciens Innocentius III toties disciplinam istam asseruit, ut videre est in ejus regesto apud Baluzium. Una ex pluribus epistolis pertinens ad annum 1211 (Innoc. III Ep. l. XIV, ep. 161, tom. I, p. 588) erit instar omnium: »Ad audientiam nostram vobis intimantibus est delatum, quod ad multorum instantiam importunam de non vacantibus beneficiis promissiones saepius facere vos contingit. Unde nobis humiliter supplicastis, ut vobis super his dignaremur misericorditer providere. Volentes igitur vestrae devotioni super hujusmodi gravamine praecavere, ac attendentes, quod id contra statuta [Col. 0695A] Lateranensis concilii attentatur, promissiones hujus modi decernimus irritas, et inanes, auctoritate vobis praesentium districtius inhibentes, ne contra praefatum concilium beneficia promittere non vacantia cuiquam de caetero praesumatis.« Quapropter incredibile est, eodem hoc pontifice Ottonem IV et Fridericum II post coronationem Germanicam petiisse ab ecclesiis beneficia primo vacatura, proindeque duos hos Rudolphi praedecessores obtulisse primarias preces. Multo minus credi debet Henricum VI corona Germanica coronatum anno 1169, qui et ipse post rudimenta exspectativarum cum duobus praedictis recensetur, id praestitisse: Rudolphus enim non singulari utitur exemplo, sed divis, ait, imperatoribus et regibus consuetudine id privilegium indultum esse.

LVIII. Quae cum ita sint, cumque ante Rudolphum nullus omnino inveniatur ea formula usus esse, quam ante hunc diem continuatori Urspergensis abbatis [Col. 0695B] referebamus acceptam, hodie autem quater repetitam 291 videmus in his litteris, non continuo consuetudinem, quasi certa constansque esset, admittamus oportet; sed expendi eam decet attente, ut quo loco haberi debeat, assequamur. Primo igitur reputandum, nec Rudolphum, qui aetatis annum agebat 55 cum electus fuit rex Romanorum, neque ex aulicis, viventibusque hominibus ullum consuetudinem illam, quam vocant, usu receptam vidisse; non quia sexaginta fere anni ab ultima coronatione Aquisgranensi elapsi erant, nam vidimus, neque Friderico II, neque Ottoni IV, etiamsi consuetudo certa esset, uti eadem licuisse; sed quia unicum exemplum coronationis Henrici VI anno 1169, quod nonnisi falsi arguendo Rudolphum, afferri posset, ab hujus coronatione distat annis quinque supra centum. Rudolphus igitur a nemine omnium visam, sed ab uno aut altero ex consiliariis suis auditam consuetudinem laudat. Deinde animadvertendum, tam abbati, quam episcopo, eas preces rem novam [Col. 0695C] visas esse: abbati videlicet, quia, ni fallor, concilii oecumenici Lateranensis decretum supra allatum, et Innocentii III litterae plures illud asserentes, contra importunitatem beneficia vacatura petentium, non erant ignotae; episcopo autem, quia non modo canones et decreta pontificum nota illi erant, sed quia pro iisdem pugnare ex officio debebat, magnumque admisisset piaculum permittens ut ea tantillum violarentur sancta sede inconsulta, quae una privilegium istud laicis, utcunque magnis principibus, concedere poterat, adversus canonum decretorumque pontificiorum statuta, si e re Ecclesiae publica futurum nosset. At enimvero tribus Rudolphus utitur argumentis ad rem probandam: antiquam scilicet, atque approbatam esse consuetudinem; nullum eam latere imperii angulum; et ecclesias Germaniae alias regiis precibus et mandatis obtemperare. Sed, bona cum venia, ejusdem generis haec argumenta sunt, cujus erant illa alia, queis Exarchatum et Pentapolim [Col. 0695D] sibi asserebat, ut supra dixi (n. 44), et infra uberius explicabo (Diss. 7, n. 5 seqq.). Consuetudo enim neque antiqua, neque approbata esse potest, quippe quae a nullo ex praedecessoribus usu recepta deprehenditur, et concilio oecumenico Lateranensi III adversatur; elegans illud dictum, nullum latere angulum imperii, cum omni historia pugnat, cum nullibi reperiatur hujus rei notitia; ac denique apud ecclesias Germaniae alias admitti primarias preces, principi potius obsequium, quam disciplinae peritiam comprobat.

LIX. Utinam veteris ac novae disciplinae auctor (P. II, lib. I, cap. 54. n. 7) integras hasce epistolas vidisset, quemadmodum vidit fragmentum Rudolphinae epistolae apud Urspergensem abbatem! Ex ejus enim sententia 292 non conjecisset »ecclesias omnes cathedrales, abbatiales, collegiales ei servituti fuisse obnoxias;« nec misceri »praecepta precibus.« Is enim non erat piissimus princeps, qui servitutem [Col. 0696A] ecclesiis vellet imponere, atque ecclesiasticis rogando praecipere. Testem appello Rudolphum ipsum, qui Leodiensi capitulo commendans novum canonicum (lib. III, ep. 22), Prudentiam vestram, inquit, rogamus affectu quo possumus ampliori, quatenus super eadem residentia, pro nostra reverentia, et utilitate propria, congrua ipsum gratia prosequentes, eumdem ad curiam nostram quantocius studeatis remittere vestris, et Ecclesiae praenotatis servitiis inibi fructuosius institurum. De obsequio erga episcopos nihil dico: plures enim epistolae occurrunt ad eos datae, queis ipsos rebelles veneratur ut patres. Quamobrem non est ambigendum, quin rex Romanorum recens electus, nimiam consiliariis fidem adhibens juribus ac decori imperii plus aequo studuerit. Bene autem cessit primariis precibus; nam privilegio apostolico accedente invaluere, hodieque vigent. Primus omnium pontificum Clemens VI primas preces regi Romanorum Carolo IV concessisse videtur. Etenim [Col. 0696B] in charta supra laudata, »Cum itaque, ait, nobis tam de jure, quam de antiqua et approbata consuetudine a divis Romanorum imperatoribus, et regibus praedecessoribus nostris hactenus observata competat, etc.« Quem postea Wenceslaus, caeterique sunt imitati, non amplius consuetudine, sed jure atque antiqua consuetudine sibi illas vindicantes. Quidquid igitur sit de antiqua illa, et approbata consuetudine, quae uni Rudolpho refertur accepta, postquam apostolica sedes ratam illam habuit, jus imperatorium evasit, quod ne Tridentinum quidem concilium (sess. 24, cap. 19) sustulit, ut sacra congregatio declaravit, Gregorio XIII ejus decretum roborante. Thomassinus (P. II, lib. I, cap. 54, n. 10 seq.) hac de causa contendit, primarias preces niti privilegio apostolico, quia Pius IV et Gregorius XIII eas praedictum in modum ratas habuerunt. Sed longe antiquiori apostolico privilegio nituntur.

LX. Et vero Carolum IV consuetudini jus proprio arbitratu addidisse nemo dixerit, cum praecipue constet, [Col. 0696C] hunc principem Clementi VI acceptissimum, ejus opera electum esse, pluribusque ab eodem beneficiis affectum. Nihilominus, quia nullum apostolicum privilegium reperitur, pro certo affirmari non potest, a medio saeculo quartodecimo, in hoc rege Romanorum, auctore aureae bullae, primarias preces niti coepisse apostolico privilegio. Quod minime dubium est, Fridericus III integro post 293 saeculo, videlicet anno 1452, cum diadema imperiale suscepit a Nicolao V, pontificio diplomate sibi concedi obtinuit primarias preces, quod successoribus omnibus usque ad nostra tempora est renovatum a sancta sede post eorum electionem ab eadem confirmatam. Exstat idem diploma in archivo secr. Vat. publicatum a card. Corradino, ineunte nostro saeculo, ut refert Georgius (Vit. Nic. V. p. 116 et 156), et laudatum a Clemente XI (Epist. et Brev. tom. I, p. 308), in litteris ad capitulum et canonicos Hildesien. ecclesiae: »Quod si, ait, idem Fridoricus, [Col. 0696D] et qui eum subinde consecuti sunt imperatores ante tempora cla. me. Leopoldi nuper defuncti primarias preces direxerunt, id contigisse constat, quia illi omnes post sui confirmationem a Romano pontifice obtentam, muniri apostolico indulto curarunt. Quo quidem indulto quoniam destitutus erat idem Leopoldus, factum est, ut primarias preces, a quibus ipse non abstinuit, admittere, et executioni demandare episcoporum ac praesulum, nec non capitulorum Germaniae non exigua, neque contemnenda pars libertatis hujusmodi memor, et acerrima custos detrectaverit.« Quamobrem annis amplius centum viginti apostolico privilegio nitebantur eae preces, cum sacra conc. Trid. congregatio sublatas non esse declaravit: unde Thomassinus sanctae sedis auctoritatis initium deducit. Ab anno autem praedicto 1452 ejusmodi privilegio personali utentes imperatores, aut reges Romanorum jure offerunt primas preces; si qui vero illud impetrare neglexerunt, nequidquam [Col. 0697A] vetustae consuetudinis obtentu ecclesiarum Germaniae libertatem iis precibus conati sunt infringere, ut Clementis XI litteris edocemur. Namque episcopi et abbatis exemplo, qui Rudolphi preces detrectarunt, neglecta quae praetendebatur antiqua consuetudine, episcopi et capitula preces nullo jure oblatas respuunt, ac pro ecclesiasticis juribus acerrime pugnant.

LXI. Iniquissimo id quidem animo tulerunt ecclesiastici ab ipsa origine: cujus rei testis est Aeneas Sylvius, qui postmodum electus pontifex, Pii II nomen assumpsit, nam Bartholomaeo Medico (ep. 372) ita rescribit: »Non nos decet contra primarias preces imperatoris attentare, quia illas impetravimus, et saepe defendimus; et imperatoriae majestatis honorem tueri debemus, quia ab illa promoti et magnificati sumus.« At nihilominus neque concordata Germanica inter Nicolaum V et Fridericum III inita pro libertate collationum statis mensibus, quae primariis [Col. 0697B] precibus contraria videbantur, privilegio illi obstiterunt, neque postea exspectativarum excidium illi obfuit. Quapropter primariae 294 preces a Rudolpho primum adhibitae anno 1274, opinione potius quam consuetudine innitentes, quarum rara admodum vestigia occurrunt spatio annorum 178, ubi certo apostolicae sedis privilegio se sustentare ac tueri coeperunt, omnia evasisse pericula, nostramque ad aetatem illaesas se pervenisse gloriantur. Magnum tamen discrimen antiquis illis precibus, cum precibus sanctae sedis beneficio impetratis intercedit. Quandoquidem illae Germanicam coronationem secutae primum regni annum non excedebant; istae vero, quae ab apostolico pendent indulto, cum Friderico III concessae fuerint post coronationem imperialem, successoribus concedi consueverunt post electionis imperialis confirmationem ab apostolica sede factam, quae postquam imperatoria coronatio desuevit, plures annos ab electione illa distabat. Sit exemplo Joseph Augustus, qui rex Romanorum electus anno 1690, ac Leopoldo patri [Col. 0697C] succedens in imperio anno 1705, dum anno 1711 confirmatio et privilegium expediebantur, variolarum morbo decessit. De quo inopinato casu loquens in consistorio Clemens XI (Orat. Consist. p. 117) die 17 Aprilis an. 1711, »Omnia, inquit, parata erant, ut quidquid demum hic agendum supererat tam circa apostolicam confirmationem electionis ejusdem Josephi de fraternitatum vestrarum consilio explendam, quam circa indultum, quod vocant primariarum precum.« Itaque vix anno vicesimo altero post regis Romanorum electionem, aut sexto post Leopoldi patris mortem, apostolico privilegio usus esset, nisi mors immatura obstitisset. Quid? quod Leopoldus, qui a Ferdinandi III, Augusti genitoris obitu, seu ab anno 1658 (quindecim enim mensium interregnum intercessit) imperio praefuit, sanctae sedis indultum nunquam obtinuit? Attamen precistae, ut novo inducto vocabulo appellantur ii, qui primis precibus beneficia se obtinuisse contendunt, tempore etiam [Col. 0697D] apostolici indulti cessantis, ad dignitatum, aliorumve beneficiorum vacationem comparuere, quasi primis precibus ad eadem jus acquisivissent. Videsis Clem. XI (Epist. et Brev. tom. I, par. II, p. 408, 414 seq. et 605). Quin etiam pontifice eodem teste (Bullar. p. 104 seqq.), imperio vacante, ejusdem vicarii preces offerre non dubitarunt.

LXII. Id vero, utpote nec veteri consuetudine, nec jure apostolici privilegii factum, merito ecclesias Germaniae, ac summum pontificem qui unus privilegia sive indulta hujusmodi potest concedere, adversus hujusmodi abusum compulit reclamare. Magnum sane negotium Clementi inde factum, nec tamen infractum ejus animum legimus. Augustano enim episcopo (Ibid. p. 409) scripto declaravit, »eum, qui canonicatum 295 hoc medio obtinuit, legitimum ejus possessorem nequaquam esse, nec facere fructus suos;« neque alio modo sollicitudine se exemptum iti significat, quam »precista canonicatus detentore [Col. 0698A] ab indebita ejusdem possessione repulso.« Pari modo ab apostolico nuntio admonitus, »quemdam precistam, ut vocant, magno nunc studio contendere, ut decanatus collegiatae ecclesiae sancti Mauritii sibi assignetur,« in civitate videlicet Monasteriensi, ab episcopo ejus civitatis enixe petit, »ut memorati precistae petitio penitus rejiciatur.« (Ibid., p. 549.) Ex quibus patet, primarias preces, cum niti credebantur consuetudine, tametsi nullo jure porrigerentur, nullum inflexisse vulnus disciplinae collationis. Etenim reges Romanorum corona Germanica redimiti primo tantum anno regni, et semel unicuique ecclesiae cathedrali, collegiatae, aut monasteriali offerebant preces suas, quasi jure patronatus, pro canonicatu aut beneficio vacante, aut primum vacaturo. Dum e contrario a precistis altissimum disciplinae eidem vulnus infligitur. Nam juxta novum morem, in quem adeo vehementer invehebatur Clemens XI, cum primum vacaret canonicatus, dignitas, beneficiumve aliud in quavis ecclesia, eadem prorsus inscia, clam [Col. 0698B] emergebat precista, non solum electione imperatoris non confirmata per apostolicam sedem; sed etiam vacante imperio, contendebatque canonicatum, dignitatem, beneficiumve jure primariarum precum sibi deberi. Ex hisce autem quatuor Rudolphi epistolis non solum origo earum precum, sed rectus earumdem usus, cum praesertim hodie offerantur auctoritate apostolica, est perspicuus. Ac de his hactenus.

LXIII. Restaret nunc ut de aliis capitibus, quae in iisdem litteris continentur, aliquid dicerem, praecipue de ardore illo ingenti, quo Rudolphus flagrabat, ferendi arma in Syriam, non modo ut Terrae sanctae reliquias tueretur, sed etiam ut sanctam civitatem Jerusalem ac vicina loca Jesu Christi sanguine consecrata, quae Christianorum desidia iterum occupata erant a barbaris, ex horum manibus eriperet. Dictu miserum! Acconem, seu Ptolemaidem patriarcha Jerosolymorum, et quidquid pro administratione novi illius regni majores constituerant, redactum erat. [Col. 0698C] Undique desolationes, insidiae, metus modicos miserrimosque eos populos petere cogebant opportuna auxilia a Rudolpho, quem causae vehementiores aliae illuc invitabant, ac prae aliis Alberti sapientis patris sui cineres Accone jampridem sepulti. Quod ipsemet Gregorio X testatur (lib. I, ep. XII) cum gratias agit de confirmata sua electione: »Ad quod, inquiens, ardor desiderii in nobis eo vehementius 296 accenditur, quo naturalis genitoris nostri ossa, ob crucifixi gloriam, extra natalem solum peregre inibi quiescentia sollicitius quotidie in nostris cordibus revolvuntur; et quis prohibere poterit filium ex intimis cordis concupiscere in paterno tumulo exulem pro eo fieri, qui exilio et miseriae se tradidit, delitiis affluens paradisi?« Tametsi de ingenti hoc desiderio accidit, quod de alio pariter vehementi suscipiendi imperialis diadematis in Urbe a Romano pontifice; ingruentia enim bella intra fines imperii necessarium auxilium Terrae sanctae tandiu distulerunt, [Col. 0698D] ut Rudolpho eodem adhuc superstite Acconis expugnatio, Christianorumque omnium caedes, perquam paucis transfretantibus, debito cum moerore sint auditae (lib. III, ep. 40). At de his omnibus opportunius agam in notis. Quod praemitti omnino debet, magni hujus progenitoris Augustae domus Austriacae insignes virtutes, quae ab auctoribus celebrantur, praeclara indoles, modestia, studium pacis, clementia, humanitas, liberalitas, longanimitas adeo luculenter in hisce epistolis describuntur, ut aliena testimonia non sint opus.

LXIV. Equidem praestantissimi codicis editionem reipublicae litterariae optassem numeris omnibus absolutam exhibere, at exiguis meis viribus minime datum est grave ac nullatenus ferendum onus subire nullo alicunde accedente levamento. Etenim praeterquam quod litterae fere omnes carent persona, loco, et tempore, illarum collector inofficiosus, nulla ordinis ratione habita, in tres libros eas divisit, quasi [Col. 0699A] varia esset materia et tempus certum; cum e contrario utrumque desideretur in codice, adeoque litterae unius libri ad alterum referri debeant, ubique rerum similitudine ac confusione temporum occurrente. Wenceslaus Adalbertus Czerwenka auctor annalium et actorum Pietatis Habspurgo-Austriacae, quem brevitatis ergo auctorem Piet. Austr. passim appello, de codice Rudolphino loquitur (lib. I cap. 4, p. 37) hunc in modum: »Magnam equidem laudem meritus est reverendissimus et doctissimus D. Joannes Seifridus vigilantissimus quondam abbas Zwethallensis ordinis Cisterciensis, quod cura et studio ex antiquis duobus monasteriis sanctae Crucis, et monasterii Zwethallensis codd. ms. epistolas 149 partim, et quidem praecipue, ab ipso, partim ad ipsum, partim de ipso Rudolpho scriptas collegerit, et in tres libros diviserit; summam laudis attigisset, si personas, et annum, quo, et ad quas datae sunt, expressisset. Has ipsas epistolas clarissimus Petrus [Col. 0699B] Lambecius ad prelum parabat, et Syntagmati suo rerum Germanicarum inserere volebat, additis non solum Seifridianis, verum 297 etiam suis annotationibus cum tabula chronologica, et variantibus lectionibus ex augustissimae bibliothecae Caesareae antiquo codice membranaceo inter codices mss. philosophicos et philologicos latinos 262 in quo eaedem exstant, quem mihi inspicere hactenus non obtigit. Ipsi vero Lambecio hunc ingenii partum, utpote morte praevento, non licuit eniti, quo lucubrationes suas coronaret.« In eamdem sententiam de eo cod. loquitur (lib. I, cap. 20, p. 118). Verum Hansizius (Germ. Sac. tom. I, p. 416) laudat cod. Caesareum jur. civ. 77, cumque aliquam ex epistolis (lib. II, ep. 33) tam ab auctore Piet. Austr. (lib. I, cap. 13, p. 75), quam ab Hansizio prolatam (Germ. Sac. tom. II, p. 388) accurate contulerim, Caesareo cod. utrumque usum esse deprehendi. Quamobrem variantes lectiones, quas apposui epistolis nonnullis, absque ulla haesitatione ex cod. Caesareo desumptas [Col. 0699C] affirmo, apud alterutrum ex laudatis auctoribus occurrerint epistolae, quas diligenter contuli. Neque id fortuito a me factum putes, rem enim penitus examinavi, antequam consilium istud caperem.

LXV. Animadverti primum, tam Lambecium in catalogo librorum ab se edendorum, quam auctorem Pietatis Austriacae, epistolarum 149 mentionem facere; deinde vidi ipsum Seifridum in sua Genealogia domus Austriacae nonnullas epistolas laudare ex cod. monasterii sanctae Crucis ordine alio in eum relatas. Exempli gratia, quae prima occurrit in nostro cod. illi est 53; quae in Cod. est 20, lib. I, Seifrido est 59; ac demum quae in Cod. est 29 libri primi, illi est 130; ac demum in fragmentis harum litterarum variantes lectiones deprehendi, quae plane ostendunt, codicem quo usus est auctor Piet. Austr., diversum esse ab illo monasterii sanctae Crucis. Inde vero has 126 fuisse collectas, et in tres libros diges as ab eodem Seifrido cui non persuadeant priores litterae, idcirco [Col. 0699D] praemissae aliis omnibus, quia ad Cisterciensem suum ordinem spectant? Huc accedit privilegii cujusdam (lib. III, ep. 36) suppositio aut interpolatio, in Zweytalensis monasterii favorem. Quid? quod Lambecius ingenue fatetur, se diligenter conquisitos Seifridianos codices nusquam reperire potuisse (Praef. tom I, n. 39)? Auctor Piet. Austr. (lib. I, cap. 4, p. 33 et 37), Seifrido tribuit laudatum a Lambecio cod 149 epistolar. ac proinde tantum virum falsi arguit, qui Seifridianos codd. se ullibi reperisse negat. Sed Lambecianus codex, seu Caesareus, quo usus est etiam Hansizius, easdem exhibens omnino similes iis, quas profert idem auctor Piet. Austr., secus docet. Noster vero codex, qui prodit ex monasterio ipso Zweytalensi, omne dubium amovet, quin Seifridianum opus haberi debeat. Commodior 298 certe fuisset Caesareus codex 149 epistolarum; continuata siquidem illarum series minus operae praebuisset ad redigendas in ordinem quae vitio collocationis laberant; cumque aut [Col. 0700A] nullos, aut longe alios epistolarum titulos praeseferat, parte illa oneris me allevasset, quae subeunda fuit, ut sententia litterarum patefieret, suaque historiae integritas vindicaretur. Nam Seifridus, Auctor saeculi decimi septimi ineuntis, suae magis aetatis rationem habuit, quam priscorum temporum, ut suo loco animadvertam in notis.

LXVI. Quod quidem potui, singulis epistolis argumenta praemisi, ut necessario feci, cum codicis Carolini litteras in lucem edidi. Minor certe necessitas ad idem praestandum me adegit in Rudolphini cod. editione: plures enim epistolae, quae Lambecio magno usui fuissent pro Syntagmate Germanicarum rerum, mihi rem pontificiam et majestatem imperatoriam curanti superfluae sunt; quas idcirco examinandas iis relinquam quorum pluris refert. At collectoris licentia in apponendis periochis unicuique epistolae, cohibenda fuit, atque emendanda supinitas. Enim vero id mihi ferendum esse non duxi, ut Rudolphum, qui regem Romanorum se semper appellat, quippe [Col. 0700B] imperiali diademate redimitus non fuerat, in adjunctis iis periochis frequenter imperatorem dictitet, falsamque non raro sententiam epistolarum praenuntiet. Quae duo non levia incommoda quia non licuit avertere substituendo titulos, quos eaedem epistolae praeseferunt in veteri codice Vindobonensi, seu Caesareo, brevia earumdem argumenta confeci. Licentia vero collectoris evidens fiet uno ex titulis cod. Caesarei, qui ab Hansizio integre profertur ad epistolam archiepiscopi Salisburgensis, quae in nostro cod. est (lib. 2, ep. 29), brevis enim et simplex ita fluit: Epistola archiepiscopi Salzburgensis, et suffraganeorum ad summum pontificem. Audienda nunc perioche collectoris: Archiepiscopus Salisburgensis ac ejusdem suffraganei summo pontifici Romano laeti nuntiant, per Rudolphum imperatorem, cujus virtutes ac laudes mirifice depraedicant, liberatam ab Ottocari Bohemi tyrannide Austriam. Ego vero non potui, quin brevitatem sinceritatemque tituli a collectore minus recte [Col. 0700C] explicatam sequenti argumento interpretarer: Salisburg. archiep. et suffraganei post primam Rudolphi victoriam de rege Bohemiae Ottocaro, Joanni XXI novo pontifici de ejus electione gratulantes, ejusdem regis tyrannidem et audaciam in se, aliosque omnes episcopos reduces a concilio. Lugdunensi exaggerant, quam videlicet exercuerat inhibendo decimas pro subsidio Terrae sanctae, obtemperationem 299 sanctae sedis mandatis, et obsequium regi Romanorum apostolica auctoritate confirmato, nec non illicita extorquendo juramenta, subvertendo ecclesias incendiis et rapinis, atque jungendo faedere cum Tartaris tyrannis. Subinde faustissimis Rudolphi progressibus uberrime enarratis pro liberatione Austriae, tantum regem, tamque de rep. et de ecclesiis bene meritum ei commendant grati animi ergo.

LXVII. Ad variantes lectiones quandoque occurrentes quod attinet, desumptas eas omnes dico ex cod. Caesareo, tametsi epistolae apud auctorem Piet. Austr. [Col. 0700D] typis editae, dicantur ab eodem excerptae ex Mss. cod. Seifridiano. Nam trigesima tertia epistola libri secundi, quam idem auctor profert e suo Ms. tantam habet convenientiam cum eadem ab Hansizio vulgata ex cod. Caesareo, ut dubitari non possit quin utraque editio ab uno eodemque cod. profecta sit. Praeterea ternas litteras ex eodem cod. quem Seifridianum vocat, primae nostri codicis praemittit (lib. I, c. 4, p. 32 seqq.) videlicet: Rudolphi ad Greg. X, Engelberti Coloniensis archiep. ad eumdem pontificem, et S. R. E. cardinalis ad Rudolphum; et alibi (lib. I, c. 16, p. 94) exhibet privilegium salis monasterio Zweytalensi concessum ex eodem codice, qui Lambecii testimonio 149 epistolas continebat; epistolae autem, quibus var. lect. subjiciuntur, sunt omnino duodevi ginti, quae, ne sit ignotum, cui referantur acceptae, hic mihi enuntiandae videntur. Libri igitur primi epistolae 1, 2, 3, 12, 42, editae sunt in lucem ab auctore Piet. Aust. Ejusdem autem libri 38 Hansizius [Col. 0701A] publicavit. Libri secundi epistolae 1, 3, 4 et 34 debentur auctori praedicto; 8, 9, 10, 11, 12, 15, 22, 24 (haec mihi excidit in praefatione, ubi falso 13 recensui) et 29 Hansizio; ac 33 utrique. Octo demum epistolae libri tertii, nempe 13, 19, 24, 25, 26, 27, 30 et 36 omnes auctori Piet. Austr. referuntur acceptae. Quae autem duo diplomata exstant in fine nostri codicis absque ulla numeratione, in Caesareo desiderantur, ut patet ex eodem auctore, qui (lib. I, cap. 17, p. 102) alterum eorum exhibet ex annalibus Bzovii (An. 1283, n. 15); at de eo dicendum erit in fine hujus voluminis, quo illud rejicimus. Nec praetereundum videtur, quod laudatus auctor (Ibid. p. 103, seqq.) binas ait litteras a se repertas in Seifridiano cod. ad Philippum III Francorum regem datas pro monasterio Aureae Vallis (Cod. 19 et 24), quas recitat, 20 nostri codicis omissa, utpote in eo, quem Seifridianum reclamante Lambecio appellat, desiderata, quanquam multo plures ibidem reperiantur, 300 quam in vero [Col. 0701B] Seifridiano codice, qui nunc demum in lucem prodit, qualicunque mea opera. Codex revera praestantissimus, quippe qui epistolas continet ex ipsis autographis descriptas: quod facile colligitur ex iis signis (*) non semel obviis, quae consuetum codicum fere omnium vitium, summamque exscribentis fidem palam faciunt, modo earum periochae nullo loco habeantur.

LXVIII. Ex dictis patet Rudolphinas hasce epistolas modico alicujus verbi discrimine in cod. antiquo membranaceo Augustae bibliothecae Vindobonensis existere, unde Hansizius eas decerpsit, quae ad archiepiscopum Salisburgensem spectant, et auctor Piet. Austr. alias ad suum institutum facientes, nisi forsan aliena opera usus, unde exscriptae illae fuerint, ignoravit, nam codicem 149 epistolarum Seifrido tribuendum affirmat, quem Lambecius negat. Illum utique codicem idem Lambecius prelo committere deliberaverat in suo Syntagmate rerum Germanicarum. Id vero quam commode mihi cesserit jura ac privilegia sanctae sedis vindicanti optimis monumentis, hoc [Col. 0701C] unum ostendit, quod, quae duo facile caeteris praeferenda, operis hujus cardines esse volui, tanti viri commendatione, gratissima eruditis omnibus sunt futura. Utinam codex ipse Caesareus ad meas manus [Col. 0702A] venisset, quemadmodum Carolinus, quem Syntagmatis Lambeciani principio typis cusum, monumentorum pontificiae dominationis primum esse volui! Ultima enim primis responderent, ipsosque in eruditissimi hujus viri labores successisse gloriarer, ut principis apostolorum, ejusque successorum jura et privilegia omnia a magno Augustae domus Austriacae progenitore confirmata, majorisque validitatis ergo donationes praedecessorum refectas ex integro, publicam in lucem ederem; ac tanti regis auctoritate imperatoriae majestatis veram indolem demonstrarem. At quoniam ex voto id non accidit, Seifridianum istum codicem, a Caesareo per Lambecium publicando levissime discrepare ostendi praedictarum duodeviginti epistolarum collatione. Deinde allata prima ex 149 Lambecianis, quae in Seifridiano desideratur (supra num. 47) nec non duabus sequentibus (lib. I, ep. 11, n. 2; lib II, ep. 20, n. 3), quae pari modo a Seifridiano exsulant, eamdem indolem ex ore [Col. 0702B] ipsius Rudolphi, et unius ex S. R. I. electoribus Coloniensis archiepiscopi expressi; atque aliis epistolis, in cod. Seifridiano exstantibus (lib. I, ep. 12, 38, 42; lib. II, ep. 1) cum Caesarei cod. litteris diligenter collatis, confirmavi. Caetera, quae ad jura et privilegia spectant, cum autographa eorum exstent in archivo Molis Adrianae, alia testificatione non egere videntur. Nihilominus 301 fateor prorsus incredibile mihi esse, unam tantum epistolam (lib. II, ep. 37) reperiri eorum vindicem; nullusque dubito, quin plures ex illis tribus et viginti a Seifridiano cod. exsulantibus, ad tanti momenti negotium spectent. Futurum autem confido, ut augustissimae bibliothecae Vindobonensis praefectus, praedecessorum suorum vestigiis insistens, praecipuam regis Romanorum Rudolphi gloriam diutius latere non patiatur. Interim has epistolas qualicunque meo labore curatas prodire in lucem jussi. E re enim publica esse existimo tam multas eruditorum opiniones falsas hujusmodi monumentorum auctoritate amandare. Diplomati principum S. R. I. [Col. 0702C] electorum, quod in fine epistolarum legitur, Rudolphinum praemitti oportere res ipsa docet. Quamobrem de illo agendum mihi erit sequenti dissertatione, qua totum opus absolvam.




[Col. 0701]
303 RUDOLPHI I CAESARIS AUGUSTI EPISTOLARUM LIBRI TRES.



LIBER PRIMUS.



EPISTOLA PRIMA. Rudolphus electus in regem Romanorum ad stabilienda imperii sui auspicia petit a religiosorum congregatione orationum suffragia [a 2Kb] .
(An. Dom. 1273, cod. Caes. LIII, cod. Rud. I.)
[Col. 0701D]

ARGUMENTUM.---Rudolphus rex Romanorum electus, [Col. 0702D] de imperiali diademate assequendo sollicitus, territusque horrido Imperii ob diuturnam vacationem aspectu, coenobitas Cistercienses, sui amoris ac munificentiae admonitos, regiique patrocinii spe illectos, precatur ut sibi orationibus divinam opem implorent.

Assumpti divinitus ad Romani imperii dirigenda [Col. 0703A] molimina, dum in eminentis speculae celsitudine, cui nos manus Domini virtuose praefecit, ad deorsum subjacentis abyssi faciem oculos retorquemus, dum incultum hactenus agrum ejusdem imperii circumquaque prospicimus, tempestatum insurgentium densitate quotidie sylvescentem [a 1Kb] , quodam nimirum timore pariter et tremore [ [b 1Kb] horrore] demittimur 304 ex praemissis incerta formidine merito trepidantes. Verum rejectis interdum ad primitivae nostrae sublimationis auspicia nostrae considerationis obtutibus, attendentes quod manus Altissimi de tam humilis locis tugurio ad tam celsa, tam [celsata et] fastigiosa palatia nos provexit [c 1Kb] in eo cujus admiranda potentia dat per gratiam esse stabilia quae sunt fragilia per naturam, nostrae fiduciae spem locamus, praesumentes fiducialiter, quod opus, quod omnipotentiae suae dignoscitur ineffabili dispensatione contextum, felici praesagio consummabit [d 1Kb] . Porro cum ad hoc justorum preces assiduas nobis summopere [Col. 0703B] necessarias aestimemus, devotionem vestram attentius exhortamur, quatenus debita gratitudine diligentius advertentes, quod in vestris agendis regia vobis celsitudo libenter aspirat, piarum orationum vestrarum suffragiis nos divinae clementiae commendetis.





305 EPISTOLA II. Fr. Joannes sancti Cisterciensis ordinis abbas generalis respondet ad superiores Rudolphi litteras ordinem suum ipsi commendans.
(An. Dom. 1273, cod. Rud. II.)
[Col. 0704A]

ARGUMENTUM.---Frater Joannes abbas Cistercii reponit regiis litteris, lectas easdem esse in capitulo generali, auditumque ab omnibus laetanti animo, spem vetusti amoris et patrocinii confirmari. Missarum sacrificia, statasque preces pro cuncta domo regia indictas esse ordini Cisterciensium universo, cujus privilegia et indulta regio patrocinio commendat.

Serenissimo Rudolpho Romanorum regi electo frater Joannes in illo feliciter agere, qui regibus dat salutem. Sublimitatis regiae vestrae litteras susceptas cum reverentia debita legi feci coram fatribus de diversis mundi partibus congregatis [e 3Kb] : et quia caedem [Col. 0704B] quasi duplici fungentes officio nostrorum fratrum vestrae excellentiae devotorum exhiberi vobis devotarum orationum suffragia postulabant [f 2Kb] , et vos eorumdem singularem dominum, dilectorem 306 praecipuum, et provisorem munificum testabantur, [Col. 0705A] non solum auditae fuerunt libentius et gratius intellectae, verum etiam ipsarum petitio efficaciter et hilariter meruit exaudiri. Noverit igitur vestra serenitas, quod pro vestrae conservatione salutis pariter et [in] augmento, pro illustrissima domina Anna [a 1Kb] vestrae magnificentiae participe et consorte, nec non pro praeclarissima vestra prole [b 3Kb] universis et singulis fratribus totius ordinis nostri missae, et aliarum orationum suffragia sunt imposita et injuncta, ab eisdem eo libentius 307 et celerius divinae clementiae offerenda, quo vos patrem recognoscunt benevolum, et ipsorum fervidum zelatorem, quos licet ex abundanti vestrae excellentiae propius recommendo, pro indultis eisdem gratiis et favoribus [c 1Kb] , ad gratiarum vobis multiplices actiones assurgens, paratus nihilominus ea promptiori animo juxta modum facultatis propriae effectu prosequente complere, quae accepta novero vestrae beneplacito voluntatis.



EPISTOLA III. Rudolphus itidem petit a sanctimonialibus virginibus pro se et consorte sua orationum suffragia.
(An. Dom. 1273, cod. Rud. III.)
[Col. 0705B]

ARGUMENTUM.---Binis sequentibus litteris eadem de causa et ad eumdem finem scriptis ad moniales diversi ordinis, Rudolphus petit earum ferventes orationes, quas efficaces futuras putat, utpote quae a sanctimonialibus sanctissimae Virgini acceptissimis ad ejus Filium Jesum Christum dirigentur.

Ad speculam dignitatis regiae ordinatione divina [Col. 0706A] provecti, dum importabilia onera nostris humeris incumbentia diligenter attendimus, dum in trutina continuae meditationis appendimus propriarum imbecillitatem et insufficientiam virium, et suscepti laboris inspicimus gravitatem, quodam [quod jam] nimirum timore et tremore stupere compellimur, et gradus praeeminentiam, et perspectam deorsum abyssi faciem formidantes, ne loci forsitan terribilis altitudo plerumque nos terreat, ex fiducia tamen divinae clementiae relevamur sperantes, quod hujus spatiosi et procellosi maris illaesi transire possimus angustias, si salutis et gratiae nobis impetretis auxilium, quae coelesti sponso in conscientiae vestrae deliciis lectum floridum praeparastis. Quid enim vobis a pietate divina 308 negabitur, quae [quanquam] semper illam meremini habere propitiam virtutum candore et fragrantia operum beatorum [Beatorum?]. Quid apud reginam praefulgidam matrem [d 1Kb] Dei vestra non poterunt obtinere praeconia, quarum [quorum] meritis fulget Ecclesia, viget mundus exemplis, et [Col. 0706B] proficit religio Christiana? Quid illa clarissima civium acies supernorum vestris votivis non impetrabit affectibus, quae vobis propitia redditur pro laudis divinae praeconiis et pro vitae meritis innocentis? Ecce igitur qui cum Martha multiplicis perturbationis inquietamur incommodis, opportunum auxiliationis solatium exspectantes ab acquiescentibus cum Maria, universitatem vestram, quam regis aeterni gratiam et coelestis curiae favorem claris habere argumentis praesumimus, votis supplicibus duximus requirendam, quatenus nobis ac inclytae Annae [e 2Kb] Romanorum reginae consorti nostrae charissimae divinae [Col. 0707A] omnipotentiae gratiam vestris piis interventionibus acquiratis, ut ejus admiranda potentia faciat per gratiam esse fortissima, quae sunt fragilia per naturam; debilitatem nostram robore fulciat, et virtute corroboret; detque nobis ab alto prosequi quod commisit et tradidit, quatenus in gloriae suae convalescat augmentum, et Christianus populus [a 1Kb] una nobiscum in pulchritudine pacis et requie opulenta consideat tandem claritatis perpetuae radiis illustrandus.



309 EPISTOLA IV. Ejusdem cum superiore argumenti, et iisdem pene verbis conscripta.
(An. Dom. 1273, cod. Rud. IV.)

In praecelsae dignitatis honore, quo nos praetulit exaltator humilium, quasi onus importabile nostris est humeris alligatum, cujus dum magnitudinem venerandam ac stupendam attendimus, non immerito formidamus. Verum sicut ex fragilitatis nostrae consideratione [Col. 0707B] mergimur, sic ex fiducia divinae clementiae quodammodo relevamur, sperantes quod hujus procellosi maris prospere transire possimus insidias, si nobis impetretis salutis auxilium, qui coelesti sponso in vestrae conscientiae deliciis lectum floridum praeparastis. Quid enim vobis a Dei pietate denegabitur illam merentibus habere propitiam candore virtutum? Quid apud reginam praefulgidam matrem Dei angelorum dominam gloriosam vestra conversatio non obtinebit, quorum meritis splendet Ecclesia, exemplis viget et proficit religio Christiana? Quid illa beatorum acies vestris votivis non impetrabit affectibus, quae vobis propitia redditur, et pro laudis divinae praeconiis, et vitae meritis innocentis? Ecce regis aeterni gratiam et coelestis curiae vos habere favorem claris argumentis praesumitur, et signis perspicuis comprobatur. Digne itaque vestram universitatem per Dei misericordiam obsecramus, quatenus pia meditatione pensantes quantum ex eo possit imminere stuporis, quod qui pulveris et cineris essentiam [Col. 0707C] gerimus, regentis in saecula per temporalem gladium vicarii facti sumus [b 1Kb] , piis orationum vestrarum [Col. 0708A] praesidiis nobis [c 1Kb] gratiae divinae suffragia impetretis, humili supplicatione postulantes, ut ejus admiranda potentia det per gratiam esse fortissima quae sunt fragilia per naturam, debilitatem nostram et robore fulciat, et virtute perfundat, 310 detque sic nobis prosequi quod impotentiae nostrae tradidit, et humilitati commisit, quatenus in gloriae suae augmentum transeat, et populus Christianus per nos pace et tranquillitate proficiat, et tandem illis ac nobis aeternae claritatis radius illucescat.



EPISTOLA V. Rudolpus electus in regem Romanorum scribit ad universos imperii status de pace reformanda, et ut sibi debitam exhibeant obedientiam [d 1Kb] .
(An. Dom. 1273, cod. Rud. V.)

ARGUMENTUM.---Divina ope per religiosos viros ac sacras virgines implorata, serio cogitans de restituendis imperii Romani rebus accisis, encyclica hac epistola universos ejusdem imperii principes [Col. 0708B] tam ecclesiasticos quam laicos, ad praestandum homagium et fidelitatis sacramentum invitat.

Ad Romani regni gubernacula vocati illius vocatione, qui superborum fastigiorum superbiam elidens, devotam humilitatem humilium collocat in sublimi, mente disponimus et pervigili meditatione pervolvimus, qualiter in excelso per excelsum et sublimem regem regum majestatis solio constituti in reformatione pacis jamdudum disperditae reipublicae consulamus, oppressorumque hactenus, et subjectis tyrannorum tyrannidi dispendiosis periculis cautius caveamus: sperantes ex hoc, et in talis agone certaminis, qui mentem affligit interius et quietem sensibus exterioribus non concedit, supernum nobis provenire subsidium et humani favoris incremento [e 1Kb] proficere nos debere. Hinc est quod cum in suprema dignitatis specula simus ad hoc positi, quod universa sacro Romano imperio, et ad nos per devota servitia fidem gerentia membra [f 1Kb] claris obtutibus, et sinceris [Col. 0708C] affectibus nostram serenitatem 311 deceat contemplari, universos vos, et singulos omni benignitate, [Col. 0709A] quae serenitatem decet regiam [a 1Kb] , complectimur animo gratioso credentes, et absque omnis ambiguitatis scrupulo praesumentes, quod affectus noster, quem ex impendenda vobis nostrae serenitatis gratia poteritis experiri, per devotum vestrae fidelitatis obsequium opportunam suis vicibus per vos recipere debeat omnimodam recompensam [b 1Kb] .





EPISTOLA VI. Civitas quaedam gratulatur Rudolpho de electione, gratiasque agit de offensa remissa, eidem se commendans.
(An. Dom. 1273, cod. Rud. VI.)

ARGUMENTUM.---Basileensis civitas Rudolphi armis nuper obsessa, mox accepto electionis nuntio liberata, et litteris benevolentiae et spei beneficiorum plenis provocata rescribens, ingentem laetitiam, gratiarum actionem, oblivionem praeteritorum, ac debitum obsequium, atque obedientiam testatur. Postremo illum orat ut jura et bonas consuetudines [Col. 0709B] sibi confirmet.

Laetetur et gratuletur totis visceribus laetabunda et laudans invicta Germania [c 1Kb] , quam post calamitates varias et aerumnas rex coelestis de excelso respiciens coelorum habitaculo, dignatus est electionem Romani principis in veritate divina potius quam humana misericorditer visitare. Cujus quidem principis generis ac morum ingenuitas, animi virtus praeclara, et indefessa magnanimitas per famam in remotis mundi partibus habitantium est auribus inculcata [d 1Kb] . Porro quoniam ex abundanti regiae majestatis gratia, 312 nobis immeritis dignati estis dirigere scripta vestra, inter dulcia regalis eloquia clementiae continentia manifeste, quod videlicet quidquid rancoris ad nostram civitatem erga vos exstitit, relegato prorsus totius futurae quaestionis scrupulo, benignitate regia remisistis. Quapropter serenitatis vestrae excellentiae assurgimus humiliter inclinantes cum [Col. 0709C] omni quo valemus genere gratiarum, omnem penitus offensam, quam nobis universis universaliter et singulis singulariter, antequam ad culmen imperialis [Col. 0710A] fastigii Dominus vos evocaret, pro qualitate temporum intulistis, remittentes integre et in toto, oblivionis scilicet perpetuae rubigine superinducta [e 1Kb] , ad memoriam id poeticum revocantes:

Laedere qui potuit, aliquando prodesse valebit.
Unde dominationis vestrae magnificentiae totis viribus, et affectibus supplicamus, quatenus munificentiae vestrae benignitate largiflua in conservandis nostrae civitatis juribus, et bona consuetudine, quae est apta legum interpres, sicut transmissae nobis nuper a vestra serenitate litterae pollicentur, nos velitis prosequi [f 2Kb] , ut speramus, favore gratiae specialis, cum et nos parati simus, et esse inviolabiliter intendamus, ad vestrae majestatis imperia et mandata, prout justum fuerit et consonum aequitati, pro qualitate nostrarum virium fideliter exsequenda.





313 EPISTOLA VII. Alia item civitas Rudolpho gratulatur de electione ejusdem in regem Romanorum, eidem se submisse commendans.
(An. Dom. 1274, cod. Rud. VII.)
[Col. 0710B]

ARGUMENTUM.---Cum Rudolphus, Germanici regni corona Aquisgrani suscepta, per provincias imperio Rom. subditas nuntios misisset, homagium excepturos a civitatibus totius Germaniae, ex iis una, eo dilato, legationem ad Rudolphum adornat, quae munere illo magnificentius fungatur. In eximias laudes coronati regis effunditur; omnipotenti Deo gratias agit, quod se ab invasorum tyrannide liberaverit, suamque subjectionem ecclesiastico principi per pacta conventa firmatam, moderandam suppliciter petit.

Benedictio, claritas, sapientia et gratiarum actio, honor, virtus, et fortitudo sedenti in throno, viventi in saecula saeculorum. Qui vergente mundi vespere in diebus nostris Romani monarchiam imperii jam veluti pedibus fictilibus titubantem, aureo capite decoravit, [Col. 0710C] rege honore et gloria coronato [g 1Kb] . Quem rex regum dives in omnes, qui eum unxit prae omnibus [Col. 0711A] consortibus, argentei pectoris prudentia Salomonis, atque divitiis, ferro victorioso militiae gladio, ac aere omnium virtutum praeconio in omnem terram, et in fines orbis terrae in sibi praedestinato imperio stabilem faciat, et per saecula gloriosum. Huic imperiali vestrae excellentissimae majestati, noster singularis et totius orbis universalis domine [a 1Kb] , cum fiducia ad thronum gratiae accedentes, civitatem, omnem substantiam, et personas nostras confidenter offerimus, certi quod gratiam inveniemus in auxilio opportuno, qui dudum ab alienis possessi dominis, quibus vagum jus est, in misera fuimus servitute. Firmetur quapropter clementia thronus regis, et dum ab alienis ad proprium de multis ad dominum unum convertimur, cum modo nostra temporalis salus in manu vestra sit, Domine, oculi pietatis vestrae nos respiciant, ut regi nostro laetissime serviamus. Sane quod hanc professionem debitae servitutis, atque fidelitatis a nuntiis 314 vestrae majestatis requisiti non fecimus, non aliud fuit dilationis occasio, nisi quod affectavimus [Col. 0711B] nos personaliter conspectui vestrae magnificentiae praesentare per latores praesentium, quos propter suam honestatem ex omnibus nobis elegimus, nostrae legationis ministerium in vestra imperiali curia prosequendum. Ad hoc quamplurimum indigemus, ut pro nobis recitata fide solliciti, dum in nobis jurisdictionem imperialem vendicatis, commissionem et pactum illud, quo rex Romanorum N. tunc moderator imperii [b 1Kb] , nos venerabili domino N. subjecit, sic concorditer cum ipso disponere dignemini, ut ex hoc praedictus princeps nullam contra nos habeat actionem, quin imo pro vestri culminis excellentia adjutor noster sit in necessitatibus opportunis.





EPISTOLA VIII. Quidam Rudolpho scribit, et pontificis maximi opera et mirabili sui sublimatione Ecclesiae et imperii statum hactenus collapsum reformatum iri
(An. Dom. 1274, cod. Rud. VIII.)

[Col. 0711C] ARGUMENTUM.---Diuturno interregno post Fridericum [Col. 0712A] II allegorice descripto, dum tyranni, facinore si, irreligiosi omnia jura divina et humana pervertebant, Dei miseratione ait constitutum in Petri sede Gregorium X, virtute et sanctitate conspicuum, quasi solem et Rudolphum lunae instar fluctuanti imperio esse tributum: communem omnium spem esse, utroque ex luminari serenitatem pristinam restitutum iri.

Superni consilii sapientia, quae secretum utique coeli gyrum sola circuit increata, primi parentis in posteros sentiens derivari discrimina, et ex sui plasmatis exorbitatione, quod naturalem quodammodo normam transgressionis amplectitur, irritata, plerumque humani generis patitur imbecillitatem, nunc peste, nunc clade, nunc involvi fluctibus bellicae tempestatis. Luna quidem diu quasi sublata de coelo [c 1Kb] , condensata tenebrarum umbrosa caligine, facta 315 fuit nox gravis, et plena periculis, in qua transierunt sylvae bestiae catervatim, leonum catuli rugientes, ut raperent innocentes. In medio autem [Col. 0712B] Aegypti, spiritu mixto vertiginis, in oblivionem veritas venerat, claves Petri quodammodo lapsae fuerant in contemptum, libertates Ecclesiae contorpuerant furibunda tyrannide conculcatae [d 1Kb] . Sed Dei et hominum mediator Altissimus, qui in ira continere misericordiam non consuevit, post multiplices dirae persecutionis angustias, quibus orbis attritus emarcuit, quibus Christianae compagis est soluta junctura, scissurae dispendiis agitata, sic afflictorum miserandae miseriae misertus, jam visus est fidelium lacrymas dextera gratiosae consolationis abstergere, et singultuosorum lamenta lugubria cohibere. Disposuit enim in apostolica sede virum secundum cor suum, veluti splendidissimum solare sidus, praecellentia virtutis, sanctitatis operibus, et justitiae radiis praefulgentem [e 1Kb] . In vestra etiam sublimatione mirabili arbitrari quilibet fidus, et aequus interpres potest, quod nutu divino lunaris globi lumine reparato [f 1Kb] , fluctivagi hactenus imperii status nebula nubilosa detersa [g 2Kb] , [Col. 0712C] universali exspectationi fidelium utriusque luminaris [h 2Kb] [Col. 0713A] jucunda serenitas amodo clarius et irradiantius illucescat, 316 ut restituatur Jerusalem [a 1Kb] sicut fuerat in diebus antiquis, et ponantur ipsius deserta quasi deliciae, et solitudinis invia quasi hortus.





EPISTOLA IX. Princeps quidam scribit pontifici maximo de electione Rudolphi, ipsum eidem commendans.
(An. Dom. 1274, cod. Rud. IX.)

ARGUMENTUM.---Princeps N. ejusdem interregni calamitates exaggerans, ac Rudolphum divinitus electum esse regem Romanorum ad poena improbos, bonos autem praemio afficiendos intelligens; Gregorium X impense orat, ut eidem regi sit praesens, pro instauranda pace, pravitate haeretica exterminanda, ac dilatanda orthodoxa fide in Syria.

Humanae cognitionis dignitas suae primitivae originis non immemor, quia omnes ab initio liberi nascebantur, nec praesidentis eminentiam cognoverunt, [Col. 0713B] visa est servitutis jugum excutere, et dominii praecellentiam refutare. Verum impunita delinquentium licentia incentivum malevolis tribuens delinquendi, tot malitiae semina in areola matris Ecclesiae sparserat, quod urticae et aliarum nocentium herbarum venenositas visae sunt triticum Dominicum suffocare. Prospiciens itaque de Coelo justitia ad praemiandum justorum merita, et reprimendam malitiam perversorum, animatam praefecit in terris legem de sui profunditate consilii dominum Rudolphum serenissimum Romanorum regem cunctis mortalibus [b 1Kb] , 317 quoad temporalia reverendum, a quo, veluti ratio juris praecipit, feuda una cum meis filiis, nec non Orientalium partium principibus recepi solemnitate, qua decuit, manifesta [c 1Kb] . Supplicando piissimae paternitati vestrae, quatenus dicto domino meo favoris plenitudine, et affectu benignitatis solitae tam paterne tamque pie ad bonum statum Christiani populi dignemini assistere, ut pax deperdita refloreat, pravitas haeretica exsultet, et orthodoxae fidei [Col. 0713C] plantatio contra crucis Christi aemulos ad Christi gloriam se dilatet [d 1Kb] .





EPISTOLA X. Civitas quaedam laetatur de promotione Rudolphi, eidem se totam devovens.
(An. Dom. 1274, cod. Rud. X.)
[Col. 0714A]

ARGUMENTUM.---Una ex tam multis imperii provinciarum civitatibus a tyrannide invasoris se emersuram confidens Rudolpho obsequium debitum praestat; imperatoriam dignitatem pro illius aevi opinione, et imperatoris officium pro virili commendat

Non est mirum, si de promotione vestra damus incessanter Domino gloriam et honorem, cum ipse de talento suo nobis contulit margaritam, nec sine ratione cedit hoc nobis ad plenitudinem gaudiorum, cum Dominus nobis misericorditer providens nostris desideriis annuendo, excussa rubigine, de argento nobis contulit vas purissimum, nostrae captivitatis fiduciam et nostri exterminii redemptorem. Nam [Col. 0714B] priusquam montes fierent, aut formaretur 318 terra et orbis, a saeculo primitivo praedestinatum fuit, quod deberetis in throno imperialis celsitudinis residere, ante cujus tribunal naturalia et civilia jura tremiscunt, libenter audita conscientia revelatur, imperitia detegitur, justitia roboratur et iniquitas effugatur. Unde omnes qui Christiano nomine gloriantur, debent, et possunt ad vestrae imperatoriae majestatis clementiam recurrere, cum fiducia pleniori [e 1Kb] . Nam vobis Dominus contulit potestatem gladii temporalis, ut serenitati vestrae sit proprium orbem terrae freno juris et justitiae constringere, ac etiam aequitatis. Fecit namque vos Dominus imperatorem [f 1Kb] in terris, quem proprium recognoscimus Dominum, et cui nostra subjacet civitas [g 1Kb] , ut vos sitis contra hostes fidei clypeus, juris defensor, amator aequitatis, exstirpator malitiae, sedator scandali, et refugium impotentium. Nam potestas Caeraris sperantes in justitia non relinquit, oppressos relevat, relevatos sustentat, viduas protegit, orphanos protuetur, [Col. 0714C] imbecilles defensat, refovet debiles, prostratos erigit, et erectos corroborat in virtute.



EPISTOLA XI. Gratam habet gratulationem sibi factam.
(An. Dom. 1274, cod. Rud. XI.)
[Col. 0715A]

ARGUMENTUM.---N. episcopo gratulatorias litteras per legatum acceptas multa prosequitur laude. Earum sententiam, et legati suo munere provide fungentis interpretationem se ex memoria nunquam depositurum; ipsique et Ecclesiae illi commissae semper fauturum pollicetur.

Placida nobis tuae applausivae congratulationis affamina super nostrae sublimationis prosperis auspiciis cum cujusdam voluntariae gratitudinis, et devotionis exhibitione gratuita, nostro nuper culmini 319 venusto suavitatis eloquio praesentata, ex suae mellifluosae natura dulcedinis nostra praecordia delectationis immensae fragrantia refecerunt. Infuit equidem themati laudando verborum tam pulcher lepos in corrice, et sententiarum egregiae [Col. 0715B] venustati accessit tam amabilis condimenti saporositas in radice, ut si (quod absit) ulterioris etiam consequentiae nullus deinceps unquam fructus erumpat ex flosculis, spei tamen rivus manere non desinit ex praemissis. Sane nuntium tuum legationis suae verba discrete ac provide proponentem benigne suscepimus, et tenaciori memoriae duximus commendanda tam ea, quae nuntius ipse proposuit, quam quae litterae continebant, integritatem fidei tuae ac animi puritatem, quam ad regales titulos provehendos [a 1Kb] te indesinenter habere perpendimus, prosequentes uberius actionibus gratiarum; et nihilominus in tui et Ecclesiae tuae [b 2Kb] agendis, et in opportunitatibus tuis nos experieris ultraneos et devotos.



320 EPISTOLA XII. Rudolphus Gregorio X pontifici maximo gratias agit quod cancellarium ablegatum suum benigne audierit, promittens se semper in omnibus Ecclesiae Romanae obsequentissimum filium futurum.
(An. Dom. 1274, cod. Rud. XII.)
[Col. 0715C]

ARGUMENTUM.---Rudolphus Gregorio X quod in consistorio [Col. 0716A] Lugdunensi Ottonem legatum suum benigne audierit, uberrimas gratias agit; filialem in omnibus obedientiam promittit; Terrae sanctae, ubi paterni cineres quiescunt, valido praesidio se subventurum pollicetur. Cum eo colloqui se vehementer cupere de pace inter Christianos componenda. Suam controversiam cum Sabaudiae comite, interprete utrinque misso, arbitrio pontificis delegatum iri. Principes omnes, barones, et caeteros per Alemanniam sibi morem gerere; ac se mandatis pontificiis omnino pariturum esse significat.

Pater patrum amantissime, a cunctis filiis hominum super omnia qui sub nostrae mortalitatis vivunt habitu reverende, in vestrae assurgentes laudis praeconium, non quas tenemur, sed quas possumus actiones referimus uberes gratiarum pro eo quod sincerae nostrae devotionis propositum, seu promptitudinem per virum utique commendabilem N. [Col. 0716B] (Ottonem praepositum) in vestrae sanctitatis fratrumque vestrorum praesentia expositam, et oblatam audistis clementius, et propositis benignius intendistis solitae gratia pietatis [c 1Kb] . Propter quod nos in solidati [insolidati] persistentes propositi corde, pura [corde puro], non ficta conscientia, ad honorem Dei et exaltationem Romanae Ecclesiae semper ultronei volumus totis conatibus inveniri, omnes ecclesias et personas ecclesiasticas favoris continuatione confovere, in exhibenda justitia ipsis fore faciles, et in conferenda gratia, prout honorem decet imperii, liberales, ad universalem orbis pacem omni nisu oriturae radicem discordiae medullitus evellere, in cavendaque 321 dissensionis materia sedis apostolicae placitis et mandatis filialiter obedire [d 1Kb] . Gerentes ferventi spiritu in mentis desiderio, illi Terrae sanctae vestrae bonitatis consilio nobis, seu auxilio suffragante [e 1Kb] , quam unigenitus Dei Filius multiplici beneficio omnibus mundi partibus praetulit, ipsamque consecrando, aspersione [Col. 0716C] sui sanctissimi sanguinis rubricavit, tam potenter quam patenter [patienter] succurrere, quod [quo] Dei populus per multa tempora ab hostibus crucis Christi afflictus pariter et constrictus ad Christi gloriam [Col. 0717A] sepulcrum Domini intrepide valeat visitare. Ad quod ardor desiderii in nobis eo vehementius accenditur, quo naturalis genitoris nostri ossa, ob crucifixi gloriam, extra natale solum peregre inibi quiescentia, sollicitius quotidie in nostris cordibus revolvuntur: et quis prohibere poterit filium ex intimis cordis concupiscere in paterno tumulo [a 1Kb] exsulem pro eo fieri, qui exsilio et miseriae se tradidit delitiis affluens paradisi? Inter caetera vero desiderantius concupita desiderium est indefessum una vobiscum habere colloquium, et tractatum, qualiter pax jamdiu disperdita inter Christicolas reformetur. Super omnibus tractatibus per vestrae mellifluae pietatis dulcedinem cum nostro cancellario habitis, offerentes animam, corpus, honores, res et omnia nostra ad vestrae beneplacita sanctitatis. Et ut verbo consonet operis gratitudo, beatitudinis vestrae pedes devotis osculis, cum vobis placuerit, volumus contingere, ac facie ad faciem personae vestrae sanctissimae perfrui visione [b 1Kb] . Ad haec super controversia, quae inter nos [Col. 0717B] ex parte una, et clarissimum comitem Sabaudiae fidelem vestrum ex altera vertitur, amicabiliter, vel justitia mediante, sine strepitu sopienda, taliter 322 ambo convenimus, quod nos unum, et ipse comes alterum viros idoneos ad vestram curiam transmittemus, qui nos concordandi adinvicem habebunt plenariam potestatem. Ipsis vero non valentibus in unam concordare sententiam, ambo promittimus bona fide verbo arbitrii vestri stare, certam habentes in Domino fiduciam, quod ex quo post Deum, ad nullum alium quam ad vos et sacrosanctam Romanam Ecclesiam habere volumus refugium seu respectum, quod omnia nostra negotia tanquam dilectissimi filii semper habeatis paternaliter commendata [c 1Kb] . Et ut prosperorum successuum nostrorum auspicia vos nunc non lateant, vobis praesentibus notum fiat, quod principes, barones, civitates, castra, [Col. 0718A] et alia bona sacri imperii per Alemanniam nostrae obediunt unanimiter ditioni [d 1Kb] . Supplicamus itaque vestrae sanctissimae pietati [e 1Kb] , quatenus dictis N. credentes ministerio vivae vocis nobis dignemini patefacere vestrae beneplacita voluntatis [f 1Kb] [g 1Kb] .



323 EPISTOLA XIII. Rudolphus cuidam cardinali gratias agit quod partes suas in curia Romana unice foverit.
(An. Dom. 1274, cod. Rud. XIII.)

ARGUMENTUM.---N. S. R. E. cardinali, quem noverat, suis legatis referentibus, in consistorio Lugdunensi firmiter constanterque opinatum esse, ut Alphonso posthabito, sua electio rata haberetur, gratias agit; oratque, ut posito fundamento excelsum culmen perfici curet, imperatoriam videlicet majestatem a summo pontifice sibi deferri.

Provenit nobis ad immensae jucunditatis tripudium, quod ubi nulla nostrorum meritorum causa praecesserat, [Col. 0718B] nulla praevenerat vestrae familiaritatis notitia, solo, ut firmiter credimus, divinae benignitatis instinctu ad nostros sic assurrexistis amplexus, ut sicut fideli narratione accepimus, fida manu primarium jactaveritis lapidem, gradumque primordialiter posueritis, cui nostrae promotionis scala innititur, et ad ardua conscendendi solidiora visa sunt jam surgere fundamenta [h 1Kb] . Quocirca, pater egregie, laudibus praetermissis, quarum diffuso praeconio multipliciter meruit vestra perfectio commendari, ad grates, quas possumus, vobis ex intimis inclinantes, paternitatem vestram suppliciter exoramus, quatenus laudabilia circa nos inchoata principia medio laudabiliori et fine peroptimo ex innata praestantia bonitatis concludere satagatis [i 2Kb] . De nobis enim potestis secure fiduciae 324 plenitudinem obtinere, quod ad omnia, quae sacrosanctae Romanae Ecclesiae piissimae matri nostrae [Col. 0719A] accepta noverimus, juxta prudentiae vestrae consilium specialiter habilitati disponimus, et in vestris beneplacitis fervere continue reverentia filiali [a 1Kb] .



EPISTOLA XIV. Offert abbati primarias preces pro ecclesiastico beneficio cuidam conferendo.
(An. Dom. 1274, cod. Rud. XIV.)

ARGUMENTUM.---Quatuor sequentibus epistolis antiquam obtendens consuetudinem abbati, capitulo, episcopo offert primarias preces pro beneficio aut canonicatu vacante, seu quamprimum vacaturo. Renuentem abbatem regia auctoritate hortatur. Pari modo episcopum sancta sede inconsulta id fieri posse negantem iteratis precibus, atque amoris et gratiae spe proposita aggreditur.

Dum in nostrae sublimationis exordio quaelibet ecclesia in Romano imperio constituta super provisione unius personae primitias precum nostrarum ex [Col. 0719B] antiqua et approbata consuetudine sacri imperii admittere teneatur [b 1Kb] , primarias tibi offerimus preces nostras, devotionem tuam attentius exorantes, ac regia tibi nihilominus auctoritate mandantes, quatenus latori praesentium, ad cujus honores augendos et commoda provehenda non solum, suae probitatis merita, sed etiam acceptae paternae, nec non avitae strenuitatis obsequia nos efficaciter provocarunt. Nobis etiam de sufficienti 325 scientia commendato, de ecclesiastico beneficio ad tuam collationem spectante, si quod vacat ad praesens, vel quamprimum obtulerit se facultas, cures liberaliter providere ob nostram et sacri imperii reverentiam specialem, ita quod te exinde et tuam ecclesiam condignis teneamur honoribus ampliare.



EPISTOLA XV. Secundario, sed cum minis [c 1Kb] interpellat abbatem de ecclesiastico beneficio eidem, pro quo antea intercesserat, conferendo.
(An. Dom. 1274, cod. Rud. XV.)
[Col. 0719C]

Licet alias pro N. direxerimus primarias preces nostras, ut ipsi secundum antiquam et approbatam consuetudinem de ecclesiastico beneficio ad vestram collationem spectante studeretis liberaliter providere, vos hujusmodi nostris mandatis et precibus parvipensis, non attendentes quod eaedem regiae preces in se contineant speciem mandatorum, easdem, ut nobis innotuit, admittere noluisti. Quapropter denuo devotionem vestram exhortandam affectuose duximus, et monendam, regia nihilominus vobis auctoritate mandantes, quatenus facientes de necessitate virtutem, eidem de dicto beneficio, si quod vacat ad praesens, vel quamprimum ad id obtulerit se facultas, curetis liberaliter providere. Jus nostrum in hac parte taliter servaturi, quod jura vestra et monasterii vestri versa vice recognoscere eo favorabilius inducamur, [Col. 0720A] nec oporteat nos super hoc contra vos stimulum quaerere impellentem.



326 EPISTOLA XVI. Ejusdem cum duabus superioribus argumenti.
(An. Dom. 1274, cod. Rud. XVI.)

Regiae majestatis splendescens serenitas sic aliorum jura et consuetudines protegit et tuetur, quod unicuique suum esse tribuitur et servatur. Quanto magis ipsa regia magnificentia propria jura tenetur defendere, quae aliorum nititur conservare? Cum igitur antiqua et approbata jus nostris antecessoribus divis imperatoribus et regibus contulerit consuetudo [d 1Kb] , quod singulae personae in singulis cathedralibus et aliis collegiatis ecclesiis ad primarias preces regias recipi debeant in canonicos et in fratres, praebendam, cum se facultas obtulerit, adepturi. Nos eorumdem praedecessorum nostrorum vestigiis inhaerentes, per N. primarias vobis dirigimus preces nostras, rogantes [Col. 0720B] cum omni instantia et affectu, regia nihilominus auctoritate mandantes, quatenus considerata idoneitate personae, eumdem nostri amore in vestrum collegium canonicatus honore recipere non negetis, praebendam, si qua nunc vacat, vel quamprimum ad id obtulerit se facultas, sibi, cessante occasione qualibet, collaturi. Taliter facientes, ut dum jura regia non minuitis, regalem libeat clementiam libertatem vestrae ecclesiae non minuere, sed augere, nec oporteat super promotione praedicti N. iterato vobis dirigere scripta nostra.



EPISTOLA XVII. Commendat episcopo quemdam primariis precibus in canonicum.
(An. Dom. 1274, cod. Rud. XVII.)

Si diligenter inspexeris decus et decorem Romani imperii, quod in omnium principum oculis, velut in speculo meruit collocari, utpote a quo ipsi principes [Col. 0720C] principatus insignia contrahunt, largis ab eo largitionum amplificati beneficiis, et honorum 327 praerogativa dotati; si demum in tuae trutina considerationis appenderis, quantum locum discretus vir N. in curia nostra tibi et ecclesiae tuae tenuerit hactenus, et adhuc tenere poterit in futurum, profecto non ambiges, nec vacillabis ut dubius, quin ad promotionem ipsius ex pluribus rationibus tenearis. Nullum etenim angulum latet imperii, quin ex antiqua et approbata imperii consuetudine, nobis nostrisque praedecessoribus divis Romanorum imperatoribus et regibus a quibuslibet praelatis ecclesiasticis unius personae provisio debeatur. Propter quod necessarium esse non credimus, quod ad receptionem et provisionem ipsius N. in tua ecclesia auctoritas apostolica requiratur, eo quod N. ecclesia ab ecclesiis aliis regni nostri, quae illis, pro quibus primarias preces nostras obtulimus, congrua promptitudine [Col. 0721A] providerunt et provident incessanter, in conditionum disparitate non discrepet, nec exemptionis alicujus privilegio fulciatur. Et hinc est, quod fraternitatem tuam affectu plenario duximus exhortandam [a 2Kb] , quatenus juri nostro, et imperii consonum praestiturus applausum, praedictum N. per litteras regias recipi facias in canonicum et in fratrem, praebendam secundum receptionis suae ordinem obtenturum. Hoc enim non praejudicabit ecclesiae, nec receptis officiet, sed conservabit apud nos, et tibi, et ei favoris et gratiae cumulum, et fecundioris benevolentiae copiam vendicabit. Quid autem super hoc finaliter tuae voluntatis et intentionis exstiterit, per latorem praesentium lucide nobis pandere non omittas.



328 EPISTOLA XVIII. Remittit servitia vacante imperio non praestita.
(An. Dom. 1274, cod. Rud. XVIII.)

[Col. 0721B] ARGUMENTUM.---Praestationes seu tributa imperio debita ratione feudorum, aliaque bona imperii, causa ingruentium bellorum absumpta, toto interregni tempore, fidelibus principibus, seu baronibus P. et H. condonat.

Dignum judicat nostra serenitas et decernit, quod sicut personarum est distinctio et locorum, sic et meritorum quorumlibet dispar respectus, et dissimilis retributionis qualitas habeatur, tantumque unicuique augeatur gratiae et favoris, quantum sua obsequiosa fidelitas caeteris noscitur praepollere [b 1Kb] . Cum itaque vos P. et H. tam devotos, tamque fideles sacro Romano imperio sciamus, quod de similibus vobis sit non modica certitudo, nos perinde vobis cupientes impendere munus et munificentiam gratiae specialis, omnia servitia [c 1Kb] , quae tempore vacantis imperii usque [Col. 0722A] ad nostram creationem, cuique imperatori, vel regi debuistis impendere, quidquid etiam de bonis imperii medio tempore occasione bellorum vos opprimentium recepistis, haec omnia de benignitate regia vobis misericorditer ac liberaliter indulgemus, nullam vobis pro culpa poenam, vel poenae comminationem aliquatenus inferendo, sed vos potius in omni favore et gratia consolationis uberrimae et protectionis beneficio consolando.



329 EPISTOLA XIX. Grates agit pro gratulatione sibi facta.
(An. Dom. 1274, cod. Rua. XIX.)

ARGUMENTUM.---principi, baroni, aliive Germaniae optimati se adfuturum pollicenti ad solemnitatem coronationis reponit, se vicissim quae ad illius honoris incrementa conducent curaturum.

[Col. 0722B] Audivit nuper nostra serenitas, unde nobis novum accumulatum est gaudium, unde materia renovatae jucunditatis accrevit, quod vos videlicet, quem virtus nativis etiam potentiis una cum generosi sanguinis claritudine, fortunatioris auspicii beatitudine quasi quibusdam amplexibus individuis counivit, sublimationis nostrae auspiciis et fastigiis applausivo congratulantes affectu, ad ea vos promptos impenditis et benevolos exhibetis, quae titulos nostri honoris, et profectus amplificent apertiores [d 2Kb] [Fors. aptiores]. Quamobrem vice reciproca provocati ad omnia revera, quae similiter vestris adjicere poterunt incrementis, ad cuncta quae vestrum demulcent animum, nos exponimus vobis ultroneos, et offerimus nos conformes. Datae.





330 EPISTOLA XX. Pisani invitant Rudolphum ad sedandos Thusciae motus.
(An. Dom. 1274, cod. Rud. XX.)
[Col. 0723A]

ARGUMENTUM.---Legati Pisanae civitatis allocutio, qua regem Romanorum universae civitatis nomine etiam atque etiam orat, ut intestinas civium discordias sedaturus in Italiam quamprimum veniat. Pergratum id fore non paucis nobilibus ex patria pulsis, ac praecipue Romano pontifici.

Leges asserunt, usus approbat, antiquitas protestatur, quod Romano principi, ut de caeteris taceam, Thuscorum regio serviat sub tributo. [a 1Kb] Hac igitur consideratione fretus, unus pro multis, solus pro pluribus, vobis loquor, qui ad faciem principis credor [Fors. mittor] pro omnibus intercessor. [b 1Kb] Ecce provincia Thusciae, quae sui propinquitate ad Romani imperii piam sedem, tanquam principale membrum [Col. 0723B] suo deberet capiti familiarius respondere, jacet in numerositate schismatum lacerata bellis, et plusquam civilibus laceratur. [c 1Kb] Collidunt in utero gemini, et tandem in Jerusalem malitia praevalet Is maelis dum hostis amicum, alienus domesticum, Guelfus persequitur Gibellinum, filii fiunt exsules, et in exsilium sede digni exsilio exsulantur. Luget Pisana civitas inimicorum hostili gladio summi pontificis ac regii culminis vulnerata. [d 1Kb] Ad cujus protectionem tanto teneri creditur regia celsitudo, et ad repulsionem ejus gravaminis ardentius anhelare, 331 quanto a suis progenitoribus ipsi celsitudini inhaesit [e 1Kb] puritate fidei firmioris, et amplioris est ipsa gratiae privilegio sublimata [f 1Kb] . Ad celeritatem igitur adventus altitudo regia excitetur, imitanda [Fors. invitanda] favoribus gentilium non paucorum, et brachiis apostolici numinis amplectenda, ne ob adventus tarditatem nos ulterius irrideant inimici [g 1Kb] .



EPISTOLA XXI. Rudolphus Caesar respondet Pisanis.
(An. Dom. 1275, cod. Rud. XXI.)
[Col. 0723C]

ARGUMENTUM.---Rudolphus reponit, se misisse ad pontificem legatum suum una cum Pisanae reipublicae [Col. 0724A] legato, ut eodem non dissentiente illorum votis obsecundet.

Industrium virum N. ambassatorem vestrum, ad majestatis nostrae praesentiam nuper destinatum a vobis, benigne recepimus, et libenter audivimus verba vestra in ore suo posita et commissa, diserti sermonis eloquio diligenter et legaliter proponentem. Sane quia nostro facile applicatur ingenio quidquid in vestrae generalitatis et specialitatis [h 1Kb] augmentum et commodum poterit redundare, petitioni vestrae, per eum nostro culmini porrectae, libenter et liberaliter aures benevolas inclinantes, nuntium nostrum una cum nuntio vestro ad curiam domini papae dirigimus, ut de suo beneplacito et consensu finalibus desideriis vestris plene satisfieri valeat super his quae vestra petitio continebat. [i 1Kb] Parati 332 enim sumus, et experiemur a vobis ultronei ad quaecunque, quae juxta favoris apostolici gratiam vobis honoris et commodi cedere valeant incremento. Datae.



EPISTOLA XXII. Rudolphus mittit legatum ad summum pontificem.
(An. Dom. 1275, cod. Rud. XXII.)
[Col. 0724B]

ARGUMENTUM.---Mortuo Ottone praeposito Spirensi et cancellario Rudolphi, ejusque oratore apud pontificem, alium mittit, qui praecipue de coronatione imperiali, aliisque negotiis tam imperii quam suis propriis apud Gregorium agat.

Plurima, beatissime pater, interpretis Scripturae mysteria, quibus paternis aspectibus filialis est repraesentata devotio, de nostri pectoris calamo hactenus effluxerunt, internae mentis affectum, quem ad sacrosanctam Romanam Ecclesiam matrem nostram invariabiliter gerimus, imperfectius indicantia et insufficienter exprimentia votum nostrum. Quia igitur aliunde absentium desideria plenius et planius vivae [Col. 0724C] vocis explicantur oraculo, quam annotatione tacita litterarum; ecce quod honorabilem virum N. multa virtuositate conspicuum, moribus et scientia praeditum, nobis suae probitatis meritis acceptum, vobis etiam et Ecclesiae Romanae devotum ad beatitudinis vestrae pedes fiducialiter destinamus, vestram sanctitatem [Col. 0725A] rogantes, quatenus ipsum, quem verum praedecessoris sui jam credimus per laudabilis actionis insignia sectatorem, et etiam successorem, [a 2Kb] habere dignemini propitiatione, 333 qua convenit, recommissum, eidem super principali nostro et imperii negotio, nec non super aliis petitionibus aeque justis, quas vestrae sanctitati porrexerit, gratiosae auditionis et favorabilis exauditionis effectum benignius impensuri [b 1Kb] . Datae.



EPISTOLA XXIII. Rudolphus petit a summo pontifice Romano ut ultra prius mutuum det sibi tria millia marcar. mutuo
(An. Dom. 1275, cod. Rud. XXIII.)

ARGUMENTUM.---Rudolphus acceptis a Gregorio duodecim marcharum millibus gratuito pro apparatu expeditionis in Syriam; alia tria millia sibi confici petit mutuo cum debita cautione. Praeterea [Col. 0725B] ducem se elegisse strenuum scribit, quem propediem mittet cum copiis in Etruriam, quod petierat pontifex.

Si salva vestrae paternae benevolentiae reverentia loquimur, nullo in vestris piis praecordiis displicentiae spiritu excitato, de illa quodecim millium marcarum subventione gratuita [c 2Kb] , in qua nobis tam liberaliter providistis, et pro qua vobis ad grates uberrimas 334 filialis devotio se ferventer inclinat, videtur nobis ex verisimilibus conjecturis, quod ponderata negotii quod agitur magnitudine, ac inspecta temporis [Col. 0726A] brevitate, tam grandi, tam celebri apparatui ipsa subventio aliquantulum insufficiens reputetur. Petimus itaque vultu verecundia et rubore resperso, quatenus ne praedicto negotio, quod post Deum potissime apostolica dextera dirigit, aliqua possit objici difficultas, praedictis duodecim millibus adhuc tria dignemini affluenter adjicere nomine mutui [d 1Kb] , prius tamen idonea cautione suscepta. Nos enim de capitaneo, seu rectore magnanimo, et circumspectione probato jam vobis providere curavimus, qui militiam congregans opportunam, ut praesit et prosit in Thuscia, consopitis vetustae calamitatis horroribus, ad eamdem provinciam diriget e vestigio gressus suos, [e 1Kb] etc.



EPISTOLA XXIV. Mittit in Italiam gubernatorem comitem de Furstemberg.
(An. Dom. 1275, cod. Rud. XXIV.)

[Col. 0726B] ARGUMENTUM.---Rudolphus putans Exarchatum et Pentapolim, quae suo tempore audiebant Romandiola et Maritima, esse juris imperii, eas provincias committit duci Furstembergio, quem istuc venientem civitatibus commendat.

Rudolphus, etc. Egregiis et prudentibus viris marchionibus, comitibus, nobilibus, capitaneis civitatum, potestatibus, ancianis, et populis universis per Romaniolam et Maritimam 335 constitutis [f 1Kb] , suam salutem et benevolam voluntatem. Speciali [Col. 0727A] quadam inter tot et tantos negotiorum ingruentium fluctus, quibus assidue pectori nostro materia cogitationis infunditur, meditatione perangimur, et anxietate pervigili meditamur, qualiter illa nobilis Romaniola et Maritima regio, utpote gloriosum imperii pomoerium [a 1Kb] , in quo regiae majestati, ex sui placidi cultus amoenitate, non infima delectatione complacuit, rediviva quiete refloreat, et post dirae longaeque fatigationis hostiles angustias, et eximios bellicae turbines tempestatis in portu votivae tranquillitatis, et pacis pulchritudine conquiescat. In hac siquidem regione suos imperium recognoscit alumnos [b 2Kb] . Hic est enim hortus imperii delicatus, in quo gratae subjectionis vernantes et floridos flores colligit, et devotae dulcedinis poma gratiosa decerpit. Nimirum ergo circa cultum et munimen ipsius regiae celsitudinis curiosa versatur intentio, et propensioris vigilantiae studium adhibetur, ut et illa per devotionem sincerum puritatis respiret odorem, et per fidelitatem [Col. 0727B] integram expectatum constantiae fructum reddat. Verum quia tunc utiliter regio regitur, dum directi ducatu rectoris dirigitur, et vigilis praesidentis industria gubernatur, nos cupientes, quod ipsa provincia duce gaudeat 336 circumspecto, illustrem H. comitem de Furstemberg consanguineum nostrum, quem ex parte circumspectionis et fidei merita nobis reddunt amabilem, et probata strenuitas efficit clariorem, vobis et toti provinciae praenotatae praeficimus in rectorem ejusdem provinciae, regnum vice nostri nominis exsequendum sibi plenarie committentes, ut ejus studioso ducatu praeservetur a noxiis, et in salutarium solio solidetur. Vos itaque, quaesumus, purae fidei, et sincerae devotionis alumni praesentibus nostrae serenitatis [Fors. litteris] armati, nostram in sua praesentiam figurantes, cum comes idem sit ex ossibus nostris, et caro de carne transumptus, eumdem quasi familiaris dilectionis et gratiae pignus [Col. 0728A] eximium hilares et devoti suscipite, ac in omnibus quae ad creditum sibi spectant officium reverenter ei parete, ac humiliter promptis affectibus obedire curetis, ut devotionis vestrae constantiam liberalitatis augustae provisio, quae servitia remunerare novit fidelium, digna proinde vicissitudine prosequatur [c 1Kb] , pro firmo scituri, quod obedientiae signa, quae sibi vestra devotio monstraverit, aequo favore benevolentiae complectemur, ac si monstrari contigerit specialiter nobis ipsis.



337 EPISTOLA XXV. Ejusdem cum superiori argumenti.
(An. Dom. 1275, cod. Rud. XXV.)

ARGUMENTUM.---Magistratui, civibusque, ut videtur, Ravennae eumdem ducem singulariter commendat, tanquam in ea civitate suam sedem habiturum, indeque omnem regionem moderaturum.

Egregiis et prudentibus viris ancianis, consulibus, [Col. 0728B] et civibus universis N. etc. [d 2Kb] gratiam suam, ac benevolam voluntatem. Dum conscientiae nostrae volumina volvimus, dum subjectas imperio civitates, nostro culmini purae devotionis exempla praestantes in speculationis regiae speculo speculamur, ad vestram specialiter civitatem aciem mentis nostrae convertimus nobis fidei illibatae primitias offerentem. Sane quam placide, quamque gratanter accepimus, quam sit acceptabile, quamque generativum fecundi tripudii quod nativae bonitatis accensi fragantia, quae in vestris praecordiis clariori fidei rutilat scintilla, vos nostris ad vocem tantum jussionis unius devoventes obsequiis nuntios nostros, quos ad vos transmisimus, tam solemniter, et tam honorifice suscepistis, affectum nostrum profecto super hoc perfecte nequivimus exprimere per effectum. Haec sunt enim praeclara laudandae virtutis indicia, haec sunt, inquam, [Col. 0729A] certa experimenta constantiae, et infallibilia probitatis eximiae argumenta, in quibus Deo quae Dei, Caesari quae ipsius sunt, hactenus congrue reddidistis [a 1Kb] . His ergo veluti 338 multae suavitatis oblectamento deliciose refecti, super tam grati et tam ultronei exhibitione servitii, quo vos generositatis avitae nequaquam immemores regio beneplacito coaptatis, ad grates vobis uberrimas inclinamus, invariabili animo disponentes, vos et civitatem praedictam (quam indelebiliter unione tenacitatis in nostros familiares amplexus assumpsimus) amplis propter hoc magnificare favoribus, et honorum ac beneficentiae titulis ampliare, ut in adventu Caesarei potentatus, qui terribilis inquietis rebellibus [b 1Kb] , vobisque mansuetus adveniet, pulsis e medio bellicae tempestatis horroribus, cujus longa calamitas faciem fatigavit imperii, sedatis in pulchritudine pacis ac requie opulenta, nostrique jugo dominii nil suavius, vel jucundius merito sentiatis. Porro ut vestrae tenebras regionis Romani [Col. 0729B] jam sceptri fulgor illuminet, eademque regio incrementa suscipiat florida novitatis, universitatis vestrae prudentiam ampliori qua possumus precum instantia duximus exhortandam, quod nobilem virum H. comitem de Furstemberg consanguineum nostrum charissimum, quem vobis totique circumpositae regioni praefecimus in rectorem pro nostra et imperii reverentia, congruis praevenire curetis honorum insigniis; et eidem in his quae nostrum et reipublicae bonum generale ac speciale respiciant, cum in eo qui mittitur, mittens honorari consueverit, gratiosis astare consiliis et auxiliis opportunis.



339 EPISTOLA XXVI. Ad quemdam Italiae principem de eodem.
(An. Dom. 1275, cod. Rud. XXVI.)

ARGUMENTUM.---Cuidam Italiae principi (Neapolioni [Col. 0730A] forsan Turriano) qui Mediolani dominabatur, gratias agit de singulari in se regem Romanorum electum obsequio; sinceram fidem laudat; erga illum suosque regiam liberalitatem se demonstraturum promittit; ac ducem de Furstemberg consilio ejus ab se in Italiam missum etiam atque etiam ei commendat.

Ex parte praeclaruit fidei tuae strenuitas qua Romanum imperium incessanter amplecteris, et ad decus et decorem ipsius magnificis titulis ampliandum intrepide militas inter alios ejus indefessos athletas et imperterritos pugiles gloriose coruscans. Hoc equidem inter caetera tua magnalia regiae Majestati gratissima valde nobis gratanter apparuit, valde votis nostris applausit, quod legatorum nostrorum adventu praecognito, mox de hostibus, quos obsidio circulata potenter ambierat, signa retraxisti victricia, parcens eis ob nostri reverentiam nominis et honoris, quos tuo de facili potuisset imperio triumphaliter subdidisse [c 3Kb] . [Col. 0730B] Super quo denique tibi ad grates uberrimas inclinantes, et fidei tuae praestantiam digno laudum praeconio commendantes, invariabili mente concepimus 340 te et tuos largifluis beneficentiae nostrae donis attollere et honoribus congruis ampliare. Porro quia de tui fidelitate consilii, sub fide tuae promissionis tuique favoris illustrem H. comitem de Furstemberg consanguineum nostrum charissimum regioni Romaniolae et Maritimae praefecimus in rectorem [d 1Kb] . Sinceritatem tuam affectu plenissimo duximus deprecandam, quatenus ei ferventer assistere studeas fructuosis consiliis et auxiliis opportunis. Haec siquidem erga te ac tuos perpetuo volumus grata largaque vicissitudine promereri.



EPISTOLA XXVII. Religiosum quemdam legatum mittit.
(An. Dom. 1275, cod. Rud. XXVII.)
[Col. 0731A]

ARGUMENTUM.---Patentes litterae ad omnes magistratus civitatum Italiae juris Romani imperii, quibus religioso N. plena facultas regia conceditur omnia de eorumdem consilio disponendi pro regis Romanorum decore et utilitate imperii.

Rudolphus, etc. Strenuis, etc. Egregiis viris, marchionibus, comitibus, nobilibus, capitaneis, potestatibus, et communibus universis per Romanum imperium constitutis, ad quos litterae istae pervenerint, gratiam suam et benevolam voluntatem. Tenore praesentium universitatis vestrae notitiae declaramus quod nos de circumspectione ac fide religiosi et honorabilis N. fiduciae plenitudinem obtinentes, eumdem ad transalpinas imperii partes duximus destinandum [a 1Kb] , dantes sibi speciale mandatum et potestatem [Col. 0731B] plenariam 341 statuendi, ordinandi, et omnia procurandi de vestro consilio, quae honori Caesareo et utilitati imperii viderit opportuna [b 1Kb] . Hinc est quod universitatis vestrae prudentiam votivis affectibus exhortamur, quatenus super his ei pro nostra, et imperii reverentia favorabiliter aspirantes consiliis et auxiliis gratiosis de aliis viae hujus necessariis sibi, et tam libenter quam liberaliter providere curetis. Ut propter hoc apud nos vestra devotio debeat merito commendari.



EPISTOLA XXVIII. Ad papam promittit se venturum Mediolanum ad coronationem.
(An. Dom. 1276, cod. Rud. XXVIII.)

ARGUMENTUM.---Romano pontifici scriptis his litteris dat fidem, se in Paschali solemnitate adfuturum Mediolani, atque inde profecturum Romam ad imperialia insignia de illius manu suscipienda.

[Col. 0731C] Sanctissimo, etc. [c 1Kb] Ut de nostro felici processu [d 2Kb] ad suscipiendum de sacrosanctis apostolicis manibus vestris imperii diadema, absterso cujuslibet ambiguitatis involucro, fides audiendorum habeatur: 342 ecce quod bona fide promittimus, et ad hoc [Col. 0732A] nos tenore praesentium obligamus, quod nos ab omnibus aliis quibuscunque difficultatibus taliter explicare disponimus, quod in proximo nunc instanti festo resurrectionis dominicae in Mediolano praesentes, hinc juxta beatitudinis beneplacitum [e 1Kb] e vestigio ad coronam imperii procedemus, transmittentes vobis has litteras nostras patentes in testimonium super eo.



EPISTOLA XXIX. Rudolphus gratias agit Gregorio X pontifici Romano pro confirmatione suae electionis.
(An Dom. 1275, cod. Caes. CXXX, cod. Rud. XXIX.)

ARGUMENTUM.---Rudolphus, ubi cognovit ad universos Germaniae principes datas esse litteras a Gregorio hortatorias, ut regem Romanorum honorifice comitarentur ad imperialia insignia suscipienda venientem, gaudio exsultans, de tanta benignitate gratias agit, priora omnia beneficia commemorans, atque insigni legationi aliquandiu dilatae [Col. 0732B] ob instantia comitia praemittit nuntium, seu legatum Probum cognomine.

Immensae serenitatis amoenitas apostolicae tubae flatu, jam undique cunctis fidei orthodoxae circumfundenda cultoribus, nunc de novo, veluti nova lux coelitus novis aucta fulgoribus, pulsa omni obumbratione caliginis, nobis ex eo praesertim apparuit, et claruit evidenter, quod vestrae beatitudinis zelus, qui justas dirigit causas et detestatur injustas, non sinens ultra nos impeti calumniosis insultibus aemulorum, paterni favoris affectum, quem ad nos pii et generosi praeconii clarificavit in organo et in aequitate justitiae applausivis immixta dulcoribus, opus Altissimi, quod in vestra 343 persona mirifice dextera sua contexuit, manifeste deduxit in publicam notionem super expressione favoris hujusmodi, principibus nostris et subditis apostolicae gratiae litteras omnis benevolentiae plenitudine floridas dirigendo [f 1Kb] . Pro quibus utique beneficentiae vestrae copiosis [Col. 0732C] muneribus nobis inexplicabili gaudio fecundatis ad redhibendam condebitam gratitudinem gratiarum, non sufficit lingua carnis, cum non sit humanae potentiae super hoc affectum in mente conceptum perfecte posse exprimere per effectum. O mira paternae clementia pietatis, quae non est dedignata [Col. 0733A] nobis a primis nostrae creationis nascentibus exordiis compassionis exhibere mamillam, ubera lacteis irrorata liquoribus porrigere, redolentia [reddentia] grave pignus amoris! O ineffabilis gratitudo favoris, stupenda dilectionis affectio, quae nos pridem in regno tenellos in ulnis educationis deliciose suscipiens, fovit inter impuberes [puberes], et adultos [a 1Kb] ! Licet igitur pervigil ad hoc nostra suspiret intentio, licet in hoc nostrum fervens desiderium immobiliter perseveret, quod super tam gratis et placidis sic per vos, et almam Romanam Ecclesiam matrem nostram piissimam nostro progressui praelibatis auspiciis correspondeat in condignae decentiae repensiva devotio filialis; quia tamen ad hoc ut humiliter recognoscimus, possibilitas nobis data non sufficit, divinum cogimur implorare praesidium, ut ex suae superabundantia bonitatis, quod nobis deficit, in virtute perficiat, quae in vestris sint oculis placita persequendi [b 1Kb] . Porro quoniam solemnes nuntios nostros, quos propter hoc et alia, quae nobis incumbunt, [Col. 0733B] negotia ad vestrae beatitudinis pedes destinare concepimus [c 1Kb] , ob vicinam instantiam curiae nostrae solemnis, jam 344 in proximo celebrandae [d 2Kb] , ad iter adhuc distulimus expedire, ut principum nostrorum, qui ibi convenient, communicato consilio, committenda legatio celebrius et festivius adornetur. Ecce quod N. cognomento Probum [e 1Kb] , virum, cujus actio virtuosis pollens operibus ab effectu cognominis non discordat, ad sanctitatis vestrae praesentiam fiducialiter duximus destinandum, seu etiam praemittendum, humillima precum instantia deposcentes, quatenus super his, quae vestris auribus duxerit inculcanda, libenter eadem audire dignemini, et exauditione gratuita favorabiliter praevenire. Datae.



EPISTOLA XXX. Petit a civitate quadam pro celebrandis comitiis imperialibus pecuniarium subsidium.
(An. Dom. 1275, cod. Rud. XXX.)
[Col. 0733C]

ARGUMENTUM.---Cum diuturnum interregnum, aliis [Col. 0734A] alia invadentibus, atque omnium nemine servitia debita solvente, aerarium imperiale in maximas angustias redegerit, Rudolphus comitia habiturus opem quaerit ab imperii civitatibus.

Fluctivagi jamdudum status imperii gravem lapsum, et miserabilis populi Christiani pressuras et gemitus amarissimo miserantes affectu, ut nostro felici tempore reipublicae reformata floriditas salutari pacatae quietis proficiat incremento . . . . . . . Quapropter tali 345 die apud N. solemnem curiam duximus edicendam [f 1Kb] . Cujus utique celebrationi magnificae decenter providere regium condecet apparatum. Verum cum tanti negotii magnitudini, et ad tam grandis sarcinae supportanda molimina, et tam sumptuosae festivitatis agenda solemnia, per nos ipsos sufficere non possimus, oportet nos a vobis et aliis nostris fidelibus opportunum interpellare suffragium, et comportationis hujusmodi participio vos et ipsos fiducialiter onerare. Hinc est quod vestram [Col. 0734B] prudentiam, qua possumus, exhortationis instantia duximus attentissime requirendam, quatenus tam evidenti necessitate perplexis, de tot marcis, ultroneis et hilaribus animis providere et subvenire curetis, in termino vobis a dilecto fideli nostro N. finaliter exprimendo [g 1Kb] , cujus etiam verbis, quae vobis nostro nomine pronuntianda decreverit fidem adhibere credulam vos petimus, sicut nostris. Exsurgat igitur grata semper et operose probata fidelium promptitudo, quae super hoc regalibus beneplacitis prompta et consueta benevolentia se coaptet. In aliis enim incommutabilis animi dispositione concepimus, sic allevationis antidoto, ut recompensationis vicissitudine, vestros animos complicare, quod revera gaudebitis, vos tam gratiosum obsequium gratis Domini usibus impendisse. Porro vestra prudentia non ignorat, quod regiae dignitati indecentia maculam, nec non vobis cederet nocumento, si, quod absit, necessariarum rerum cogente defectu, pro nostris [Col. 0734C] debitis vos et alios nostros fideles contingeret pignorationis incommodo molestari [h 1Kb] . Datae.



346 EPISTOLA XXXI. Culaam principi, qui ab ipso defecit [a 1Kb] .
(An. Dom. 1275, cod. Rud. XXXI.)
[Col. 0735A]

ARGUMENTUM. Rudolphus pluribus epistolis periclitatus animum Henrici Bavariae ducis et electoris palatini, qui suae electioni consenserat, deinde aversans electum, feuda petere neglexerat, contumaxque esse perseverabat; ei minitatur, se a coelectoribus petiturum consilium et justitiam in re non diutius toleranda.

Qualiter una cum aliis tuis comprincipibus in personam nostram concordi voto consenseris [b 1Kb] , nos in regem Romanorum solemniter eligendo, qualiter etiam postmodum mutabilitate consilii te a nostra devotione retraxeris, tergum vertens regiae majestati, et a nobis regalia feuda tua requirere negligens [c 1Kb] , imo, ut verisimili conjectura perpenditur, in superbia et abusione contemnens, crebro per litteras requisitus, [Col. 0735B] licet nonnunquam ad nostram propter hoc accedendi praesentiam libera tibi suffuerit [Fors. defuerit], et secura facultas a tua conscientia excidisse non credimus, cum transierit ad remotos [d 1Kb] . Quia igitur absque nostri et imperii nota dedecoris tuam contumaciam ultra dissimulare non possumus, nec debemus, sinceritatis tuae notitiam volumus non latere, quod ad eosdem tuos comprincipes indilate recurrimus, petituri ab eis instantius vocibus querulosis, ut super hujus casus articulo nobis adjudicent quod dictaverit ordo juris [e 1Kb] . Datae.



347 EPISTOLA XXXII Rudolphus cuidam principi qui regi Boemiae adhaesit [f 1Kb] .
(An. Dom. 1275, cod. Rud. XXXII.)

ARGUMENTUM.---Eidem in eamdem fere sententiam iterum scribens, pervicaciam exprobrat, quippe quem nec litterae, neque iterati nuntii potuerant flectere, ut feudorum investituram peteret ab se [Col. 0736A] suo domino; tantam pertinaciam significaturum se ait caeteris principibus, ut ipsi judicent de tanto flagitio.

In zelo fervidae charitatis, qua universos et singulos sacri imperii principes, velut membra nobilia suo capiti cohaerentes, sincere prosequimur, ad id hactenus nullis parcendo stipendiis, studiosa opera et opportuna convertimus, ut per gratae devotionis applausum nos regem tuum, in quem utique voto consono consensisse dignosceris [g 1Kb] , tanquam imperii possessorem [h 1Kb] agnosceres, et a nobis de feudis tuis te peteres investiri. Super quo diversis temporibus plures idoneos mediatores et nuntios tibi nos transmisisse meminimus, et te nobis. Recolimus enim, quod primo per N., secundo per C. familiares nostros dilectos ex parte regiae majestatis ad tuam praesentiam destinatos et postmodum tuo nomine e converso per M. et N. a te diversis similiter vicibus ad nos missos praedictum negotium variis est tractatibus [Col. 0736B] agitatum [i 1Kb] . Ex indita siquidem nobis desuper mansuetudine fuimus praestolati, quod blandae faciei praesentata placiditas, et fucatae propositionis oblatio, quem in grata suavitate spoponderant, parturirent eventum. Sed longe, proh pudor! sumus a nostra intentione sepositi frustra complacuit nobis in principe a nostrorum semita mandatorum se irreverentius obliquante. Porro cum in exspectatione pollicitationis hujus usque adeo regia fuerit inclinata majestas ut tolerantia nostra quodammodo 348 vere patientiae nomen amiserit et effectum, postquam ejusdem patientiae theriaca non profuit, arbitrantes ad potioris medelae remedia recurrendum, dissimulare non possumus, nec debemus, quia tuae duritiae, ne dixerimus pertinaciae, morbum tuis comprincipibus, ad quod nos invitos revera compellit extrema necessitas, loco et tempore detegamus, pro tanti excessus injuriae qualitate judicium et justitiam petituri [j 1Kb] .



EPISTOLA XXXIII. Promittit pontifici se ejus reformationem contra exorbitantes Germaniae episcopos exsecuturum.
(An. Dom. 1275, cod. Rud. XXXIII.)
[Col. 0737A]

ARGUMENTUM.---Rudolphus Gregorio X pollicetur se omnem operam viresque omnes adhibiturum, ut ejus decretum adversus Germaniae episcoporum depravatam disciplinam, nulla personarum acceptione, exsecutioni mandetur.

Crescentibus semper augmento fervidae charitatis igniculis, quos paterna praecordia erga filium singularem, quasi de camino jam copiose flagranti educunt, certa relatione menti nostrae sic est infusa diffusius, et interioribus nostris expressius est impressa vestri favoris benevola plenitudo, quibus nos vestra benignitas prosequitur incessanter, quod ex hoc ad laudis divinae canticum gratulabundi exsurgentes, ad redhibitionem gratuitam aetrno Patri, Ecclesiae suae [Col. 0737B] sanctae, nec non etiam vobis, beatissime pater, vehementer accendimur, et ex hominis utriusque potestate [a 1Kb] [potentatu] desiderabiliter 349 excitamur totum id quod sumus et possumus vestris specialissime nutibus exponentes. Porro in vestro praedicabili zelo justitiae, velut in aromatum exquisita fragrantia delectati, pro eo videlicet quod exorbitantes hucusque pontifices [b 1Kb] et in devium obliquatos animadversionis debitae gladio perculistis, paternae providentiae pollicemur, quod si contingat ex eis fortassis quempiam, quantumlibet etiam nobis consanguinitate vel affinitate conjunctum, qui fuerint reprobati a Deo, et per os Ecclesiae suae sanctae, contra mandata vestra calcaneum indevotionis erigere, ad illius superbiam edomandam, dummodo sanctitati vestrae placuerit, res exponere volumus cum persona. Datae.



EPISTOLA XXXIV. Rudolphus cuidam principi pro litteris missis gratias refert, et significat se cum pontifice familiare Lausanae colloquium celebrasse.
(An. Dom. 1275, cod. Rud. XXXIV.)
[Col. 0737C]

ARGUMENTUM.---Rudolphus principi amico, quicum commercium litterarum habuerat, scribit laetitiae plenus de colloquio habito Lausanae cum summo Pontifice Gregorio X, et de condicta die ed susciptenda in urbe de ejusdem pontificis manu insignia imperialia.

Litteras vestras quas nostro misistis culmini consuetae [Col. 0738A] benignitatis alacritate suscepimus, et in eis vestrae sinceritatis dulcorem profecto recollegimus intellectu. Sane quia earum accepta nobis et grata placiditas nostri cordis intrinseca copioso congaudio fecundavit, super his vobis ad grates maximas inclinantes, vestra volumus desideria non latere, quod nuntios nostros solemnes ad vestram sumus in proximo missuri praesentiam, nostri propositi fideles interpretes, qui super communium nostrorum conformitate votorum vos condecenter expedient, et de omnibus opportunis, et congruis plenius et planius informabunt. Porro ut status nostri 350 continuata felicitas vestra praecordia quadam delectabili refectione laetificet, harum vos volumus sapore percipere, nos cum patre nostro sanctissimo domino summo pontifice, nuper in tali loco [c 1Kb] familiare celebrasse colloquium, a quo quidem in cunctis agendis imperii ineffabili pietate suscepti, auditi, et plenius exauditi in proximo nunc instanti festo N. [d 1Kb] suscipiemus [Col. 0738B] in urbe de sacrosanctis ejus manibus gloriosum imperii diadema [e 1Kb] . Datae.



EPISTOLA XXXV. Ejusdem argumenti ad quamdam civitatem.
(An. Dom. 1275, cod. Rud. XXXV.)

ARGUMENTUM.---Pari alacritate civitatem imperialem colloquii ejusdem admonet; coronationem brevi futuram Romae; quo ab ea legatos mittendos esse significat, ut tanta solemnitas rite fiat.

Ut vestrae devotionis auditum de fortunatis nostrae felicitatis eventibus nova gratiosa laetificent, et fortunatioris auspicii gaudia praefulgeant, ecce hoc liquido vobis stylo describimus, quod a patre nostro sanctissimo domino N. papa nuper affectione paterna suscepti, auditi benigne in agendis imperii, imo benignius exauditi, in proximo recepturi sumus in urbe de sacrosanctis ejus manibus sacrum imperii [Col. 0738C] diadema [f 1Kb] . Verum cum ad agenda tantae festivitatis solemnia nuntiorum vestrorum ibidem praesentiam 351 omnino necessariam arbitremur, fidelitatem vestram hortamur et monemus, quatenus juxta requisitionem honorabilis viri N. nuntios vestros industrios et auctoritate praesignes, ad dictae coronationis nostrae celebria dirigatis, ut super omnibus ibidem pro bono statu reipublicae et fidei Christianae salubriter ordinandis, possitis eorum relatione commodius et perfectius edoceri [g 1Kb] . Datae.



EPISTOLA XXXVI. Cuidam principi gratias agit quod ad coronam imperii suscipiendam ipsum praecedat in Italiam.
(An. Dom. 1275, cod. Rud. XXXVI.)
[Col. 0739A]

ARGUMENTUM.---Uni ex Germaniae principibus, qui magnifico apparatu iter in Italiam susceperat, coronationi adfuturus, gratias agit, opportune se relaturum promittens. A legato quem mittit pontifici auditurum sui adventus certum diem, ut non progrediatur, reliquum itineris secum prosecuturus, hortatur.

Quantum nobis in tuae devotionis exhibitione complacuit, quam nunc de tuae, quae non mutat [Fors. mutatur], aut deviat, fidei puritate praesumimus, non est facile verbis, aut litteris explicare. Quod [Col. 0739B] enim pro nostri honoris et sacri imperii reverentia tuis famosis et commodis laribus derelictis in igne discriminis, ad proficiscendum nobiscum ad coronam imperii te ad partes Italiae apparatu magnifico transtulisti [a 1Kb] , pro grato valde recepimus, tibi propter hoc ad grates uberrimas inclinantes, et erga te ac tuos pro loco et tempore procul dubio disponentes affluere tot beneficiis gratiarum, quod nullatenus poenitere te debeat, pro provectu nostri nominis 352 attollendo [b 1Kb] , laborum aut sumptuum onera pertulisse. Quocirca sinceritatem tuam affectione qua possumus, attentissime requirimus et hortamur, quatenus vias nostrorum progressuum ad imperii diadema perutiles diligenter excogitans et exquirens, nostram non taedeat te praesentiam praestolari [c 1Kb] , omnes tuos aliosque quos poteris ad obsequia nostra allectitiis [d 1Kb] [Fors. allectivis] inductionibus excitando, sciturum certissime, quod in termino, quem N. quem ad pedes domini papae transmittimus, nostro nomine [Col. 0739C] tibi pandet expressius [e 1Kb] , nostra te aliosque fideles nostros desiderata praesentia debeat consolari [f 1Kb] . Datae.



EPISTOLA XXXVII. Conatur eumdem principem cum fratre suo conciliare.
(An. Dom. 1275, cod. Rud. XXXVII.)
[Col. 0740A]

ARGUMENTUM.---Henricum palatinum Bavariae ducem multa subiratus edocet, eum foedere juncto cum rege Bohemiae, imperii hoste jampridem denuntiato, in terris Ludovici fratris sui hostilia nequidquam agere; Alphonsum Castellae regem cujus ope nitebantur hostes imperii, titulum regis Romanorum, spemque omnem imperatoriae majestatis assequendae omnino deposuisse; fraternam reconciliationem ab se tandiu inutiliter quaesitam opportunam illi fore; ac demum Boemiae regis cum Ladislao concordiam ab eo nullatenus tractandam esse, ne videatur et ipse hostis imperii.

Quod solitae tibi salutationis forma ex regiae prodiens [Col. 0740B] affabulationis benevolentia non dirigitur, si in tui armario pectoris inditae tibi discretionis thesauros aequa lance justique pensamine judicii 353 librare volueris, ratio minime naturalis fluctuat [g 1Kb] . . . . . tuis remurmurans actibus, quam ob causam quod aliis scribitur, tibi digne subtrahitur, nullatenus admiratur [h 1Kb] . Ecce enim, princeps inclyte, quod ob tui conservationem status boni, ad reformanda inter te et fratrem tuum Ludovicum [i 2Kb] solidae pacis foedera jampridem non sine magnis expensis partes nostras interposuimus fide bona, tu autem quorumdam non tua, sed sua potius quaerentium consiliis acquiescens in tui fratris exterminium, et si bene deliberaveris in tui ipsius tuorumque (ne ullum dicamus) non magnum profectum, dicti fratris tui territoria demoliri niteris associato tibi hoste sacri imperii H. [j 1Kb] , et aliis suis complicibus, incendiis, et rapinis, et quod plus est non solum princeps imperii fidelis violenter invaditur, verum etiam ipsum imperium in suis propriis districtibus hostiliter impugnatur. Attende itaque, [Col. 0740C] illustris dux, et considera, volve et revolve in te ipso, diligens sis scrutator in habitaculo cordis tui, qualiter imperium tibi, et tu imperio sitis invicem [Col. 0741A] colligati, et te umbra transiens non afliciat [a 1Kb] . . . . . . non illaqueet, ut momentaneum non delectet. Ut autem evidenter possis intelligere, qualiter quidam in tui diminutionem status circumvenire te hactenus sunt conati, baculum regis Castellae ad te sustentandum tibi harundineum praetendentes, nolumus amplius te latere, quod dictus rex omni juri, actioni, et quaestioni, quam sibi in imperio competere asserebat, in manibus summi pontificis simpliciter renuntiavit, et ex toto imperiali dignitati, quam hucusque sibi illicite ascribebat, nomine ac re cessit, nobis tanquam vero Romanorum 354 regi, quidquid hucusque sibi juris in imperio vindicavit, liberaliter resignando [b 1Kb] . Unde tibi regali clementia consulimus, quatenus motus tuos temperans et refraenans, sic regiis te beneplacitis habilites, et coaptes, sic in agendis omnibus finem prospicias, quod sacrum imperium in te suum principem semper habere delectet membrum nobile, et tu ipsius imperii columna nobilis realiter, non verbaliter, celsitudinis imperatoriae videaris solium solide [Col. 0741B] sustentare. Et licet alias incassum nostras ingesserimus operas, ut cum fratre tuo praedicto reduci posses ad fraternae concordiam unionis, non piget tamen adhuc, dummodo tempestive acquiescere volueris, ad concordandum vos omnem adhibere sollicitudinem et laborem [c 2Kb] . Caeterum cum rex Bohemorum manifestus sit hostis imperii, et in proscriptione regia perseveret, tibi firmiter et imperialis gratiae praecipimus sub obtentu, quatenus ad concordandum N. cum ipso N. te nullatenus intromittas, quia hujusmodi concordia videtur in conspirationem [Col. 0742A] contra nos et sacrum imperium manifestius aspirare. Alioquin si contra inhibitionem nostram concordare dictos reges aliqualiter attentares, hostibus et inimicis nostris favere luce clarius videreris [d 1Kb] , nosque amodo te tanquam fidelem principem sacri imperii promovere et diligere non possemus [e 1Kb] . Datae.



EPISTOLA XXXVIII. 355 Saltzburgensis promittit se venturum ad coronationem.
(An. Dom. 1275, cod. Rud. XXXVIII.)

ARGUMENTUM.---Acceptis Rudolphi litteris, queis ad coronationem invitabatur, reponit se maxime exsultare quod periclitanti Syriae sacerdotium et regnum unanimi voto constituent ferendam opem. Se coronationi adfuturum, si per Ottocarum aliquantulum respirare licuerit: alias per suos legatos tantae solemnitati interventurum.

Serenissimo domino, etc. Saltzburgensis, etc. [Col. 0742B] [f 1Kb] Perseverantem devotionis et fidei famulatum regalibus litteris, quarum tenor nova nobis plena felici dulcedine nuntiavit, proximo consolati [consolatis] clare nobis innotuit, laeteque collegimus ex eisdem, diem solemnem, diem festum, diem illum desideratum Romae fore, a sanctissimo in Christo patre nostro et domino summo pontifice constitutum [g 2Kb] , in quo sancta mater Ecclesia filium suum charissimum principem et patronum [h 2Kb] imperiali diademate coronabit, in quo larga reipublicae latitudo privatis abusibus hactenus angustata laetabitur, [Col. 0743A] et videbit se juxta formam potentiae suae pristinae sub vestro felici nomine iterum dilatari. In quo denique regnum et sacerdotium sub aequali mentium puritate pariter considebunt, ut tractent et ordinent, quando et qualiter digne et ordinabiliter Terrae sanctae necessitatibus jam, proh dolor, neci proximis succurratur: terrae 356 quidem, in qua unigenitus Dei filius humanatus mortalitatis humanae miserias induit, ut nos suae divinitatis factos participes efficeret etiam misericorditer immortales. His itaque sacris solemniis, in quibus coeli rorem salvificum distillabunt in terras, prout nostra interest, toto nisu disponimus interesse, et ibidem communibus populi Christiani gaudiis congaudere sperantes [a 1Kb] , dummodo frequens et frequenter accrescens in nobis aemuli vestri intolerabilis impetus attrahere spiritum et paululum respirare concedat [b 1Kb] . Quod si forte peccatis hominum aggravantibus onus nostrum festivitatis vestrae praedictae [Col. 0743B] coelitus ordinata solemnia nequiverimus honorare nostra praesentia corporali, quod absit, solemnibus tamen nuntiis exsolvemus ibidem nostrae devotionis munia [c 1Kb] , ut diem illum celebrem, quem secundum nostri nominis, et honoris officium decorare non possumus, humilibus saltem obsequiis frequentemus. Datae.





EPISTOLA XXXIX. 357 Ultima Gregorii X aegroti Aretii in Thuscia ad Rodulphum epistola [d 2Kb] .
(An. Dom. 1276, cod. Rud. XXXIX.)

ARGUMENTUM.---Gregorius extremo morbo laborans, praescius futurae mortis officiosis Rudolphi [Col. 0744A] litteris respondet. Monita saluberrima optimo principi conducentia ei praebet, ac praemissis sui erga illum amoris certis argumentis, vicem amoris repetit erga Ecclesiam Dei quam illi etiam atque etiam commendat.

Quod imperialis culminis altitudo laetis gaudet ubique successibus, gratum nobis est non modicum et acceptum, utpote qui honorem imperii tuaeque felicitatis augmentum ita semper amavimus et amamus, ut tuae magnificentiae commodum, nostrum specialiter reputemus [e 1Kb] . In his itaque tanquam charissimo in Christo filio paternis affectibus congaudentes sublimitatem qua praeemines admonemus, ut quantumcunque successus humanae prosperitatis arrideat, nullatenus excellentiam considerationis internae a superni conditoris amore deflectat pariter et timore, quia sine dubio vana delectatione deducimur, si quantolibet fastigio mundanae sublimitatis elati transitoriae felicitatis eventibus oblectemur [f 1Kb] . [Col. 0744B] Serenitati tamen tuae gratiarum referimus actiones, quod de nostra infirmitate sollicitus gratum nobis solatium per imperiales litteras obtulisti [g 1Kb] , 358 nec immerito quidem, quia sicut nobis conscientia nostra respondet, nullus potest in articulo hujus temporis infirmari, vel infirmitate succumbere, qui felicitatem et gloriam tuam sincerius et fidelius noscatur hactenus dilexisse. Ipsa enim aegritudo quam patimur, in eo loco et tempore nos invasit, quo pro honore tuo, quem sincera semper affectione dileximus, patrio solo relicto, ad remotas accessimus regiones [h 2Kb] . Unde magnificentiam tuam in hujus modi dilectionis recordatione propensius adhortamur, quatenus haec omnia suis oculis mentis pia [Col. 0745A] meditatione proponens, et bonam nobis vicissitudinem rependens, sive nos Deus de labore hujus infirmitatis eripiat, sive de ergastulo corporalis fragilitatis educat, Ecclesiam ejus semper diligas et honores [a 1Kb] ; eique sicut princeps piissimus et Christianissimus imperator pacem conferre satagas, et quietem, ut sive vivimus, sive morimur, in ejus praesentia, de tuis bonis operibus gloriemur, cui etiam in praesenti vita pro debito nostrae servitutis assistimus, et ad quem de sua misericordia praesumentes, si nos evocare voluerit, cum fiducia procedemus. Datae.



359 EPISTOLA XL. Scribit cuidam in Romana curia, et se a sinistra suspicione purgat.
(An. Dom. 1275, cod. Rud. XL.)

ARGUMENTUM.---Rudolphus Lausanae semper habitus liberaliter a magistro Bernardo (ni fallor, thesaurario [Col. 0745B] sanctae sedis), de ejus frontis nubecula semel deprehensa sollicitus delegato viro religioso, additisque officiosissimis litteris, se excusat, ne cogitatione quidem eum laesisse sibi conscius.

Rudolphus, etc. Honorabili et prudenti viro magistro Bernardo [b 2Kb] . Blandae faciei vestrae serena placiditas mysticum cordis repraesentans indicium agendorum regalium hactenus non ignara, non pavida procuratrix, et fotrix sic erga nos instinctibus virtuosis incaluit, sic valuit praepollenter, quod patre nostro sanctissimo papa domino [c 1Kb] duntaxat excepto, non immerito principaliter vobis ascribimus quidquid honoris, et gloriae nostrae sublimationis progressui dextera apostolicae consolationis adjecit. Vobis enim fidentissime quaelibet mentis nostrae interiora deteximus, vobis [Fors. vestris] humeris pondus curae totius, et sollicitudinis sarcinam imprimentes, ex quo utique processit peroptata utilitas et provectus prodiit exoptatus. Verum de novo, quod [Col. 0745C] gravi corde referimus, visum est nobis quibusdam notabilibus conjecturis, quod erga nos 360 verisimiliter immutata sit illa laudabilis vultus vestri serenitas, et exasperata sit lenitas vestrae mentis, super quo merito vehemens admirationis aculeus intima perculit, ex inopinabili hujus rei novitate perplexa. Testis enim est incontaminata conscientiae [Col. 0746A] veritas quavis testium depositione solemnior, quod per nos nihil unquam verbo vel opere exstitit attentatum, seu etiam cogitatione praesumptum, quod vobis debuerit displicentiae spiritum peperisse, imo semper in votis habuimus, et adhuc in animo gerimus incessanter vobis, et vestris, cum ad hoc opportuni temporis aptitudo se offeret, gratiosis et amplis adesse favoribus, et beneficentiae nostrae profusionibus affluentibus abundantius aspirare. Haec autem (qualicunque fundetur initio motus noster) arbitrio vestro secure subjicimus, juxta quod vestrae provide circumspectioni libuerit, libere decidenda [d 1Kb] . Hinc est quod vestram attente deposcimus honestatem, quatenus excusationem nostram velitis mansueto animo suscipere, ac a mentis vestrae sacrario quidquid nebulae vel rancoris sinistrae suspicionis impressio suaserat, scopa rectae opinionis abstergere, hospite veritatis charitativius introducto. Et ecce quod honorabilem et religiosum virum propter hoc specialiter duximus ad vos destinandum [e 1Kb] attente [Col. 0746B] petentes ut ei, velut innocentiae nostrae veridico prolatori, super his fidem non dubiam adhibere curetis. Datae.





361 EPISTOLA XLI. Responsiva ad praecedentem epistolam.
(An. Dom. 1276, cod. Rud. XLI.)

ARGUMENTUM.---Bernardus contra: si forte suspicioni occasionem praebuerat, quod eum ipse per se non visitaverat Lausanae, multitudine negotiorum regio comitatui non ignota, qua diu post utriusque curiae recessum ibi remanere debuit, fuisse impeditum. In reliquis se potius laudem quam de suo ingenio suspicionem mereri; se, obloquentium ingratiis, immutabilem esse et fore. De pontificis morte nihil se addere, successoris electionem nuntiaturum.

In litteris, quas mihi novissime vestra excellentia [Col. 0746C] destinavit, querelam de mei erga vos mutatione formatam oculus abhorruit, et animus non absque gravi stupore miratus discussit attentius, diligentius scrutabatur, quid querelae hujus potuit formare principium, quid mutationis, quam veritas profecto non novit inordinatae forsan fantasiae cujusque vel levia indicia praestitit, quid qualemcunque praebuit conjecturam. [Col. 0747A] In his procul dubio scrutantis defecit scrutinium, discussionis sententia nihil invenit: quomodo enim invenire poterat quod non erat? Nam si ad ea quae Lausanae acta fuerant querelae ipsius referatur intentio, id nequaquam exacti labores in expediendis vestris negotiis patiuntur [a 2Kb] , nisi forsan ex eo quaevis insurgat conquestionis occasio, quod ad vestram praesentiam in vestrae tunc habitationis hospitio personaliter non accessi [b 1Kb] , quod novit Altissimus eorumdem negotiorum occupatio, quae me ibidem prout vestri noverunt post discessum curiae utriusque detinuit, non permisit. Si vero ad ea quae venerabili 362 patri N. commissa fuerunt [c 1Kb] , et quae postmodum per mercatores de speciali mandato fel. rec. domini Gregorii [d 1Kb] per meas litteras aliquibus vestris familiaribus reseravi, eadem quomodo dirigantur, ipsa facti sui qualitas, quae meriti praeconium potius exspectabat, quam mutabilitatis aliquam imposturam, innocentiam tueatur. Caeterum, princeps [Col. 0747B] inclyte, non est opus excusationibus immorari, ubi teste illo, qui est testis in coelo fidelis, nullus etiam coniti [conjici] potest accusationis instinctus, quem forsan detractoris alicujus nocere intendentis et vobis, et mihi tertia lingua formavit. Circa hoc ergo regalis celsitudinis [e 1Kb] sollicitudo quiescat, quia mea, ut sine jactantiae nota sit sermo, per Dei gratiam nota constantia, et de varietate qualibet usque adhuc expers infamiae, hactenus immota perstitit, et dum vitalis spiritus artus aluerit, Deo auspice immutata, solida illibataque persistet. Sane super aliis vos contingentibus cum N. habita est plene collatio, et ipse sicut simul condiximus, ut aestimo plenius vobis scribit [f 1Kb] . De vocatione vero memorati patris praesens litterula consulto subticuit, quia cum sit [Col. 0748A] dolor meminisse dolorem, de repetitione subtractionis ipsius non putavi vestrum exulcerandum animum [g 1Kb] , sed de substituti sanctitate ac justitia dulcorandum [h 1Kb] . Datae.



363 EPISTOLA XLII Ad cardinales, post mortem Gregorii X, ut bonum eligant pontificem.
(An. Dom. 1276, cod. Rud. XLII.)

ARGUMENTUM.---Rudolphus accepto infausto nuntio dum proficiscebatur ad imperiale diadema suscipiendum, substitit, scripsitque sacro cardinalium collegio, multa et vera laude mortuum pontificem efferens, cujus funus universi orbis ac suis praecipue lacrymis prosequendum ait, a quo super omnes reges exaltatus et paterno amore dilectus fuerat. Sperans successorem electum iri, qui coeptum opus perficiat, eos precatur ut optimum successorem ocissime eligant, qui statuta eorum [Col. 0748B] consilio solemni die imperialia insignia sibi largiatur. Se iter non prosecuturum sine eorum aut futuri pontificis deliberatione.

Ex horto militantis Ecclesiae hortulano praesigni translato ad coelicas mansiones, felicis videlicet recordationis domino Gregorio summo pontifice, cujus praesentia mundus utique videbatur indignus, ad requiem evocato [i 1Kb] , licet in excelsis exsultet jam angelica turba coelorum, licet illa beata supernorum civium agmina pro tam gloriosi concivis accessu placidas Deo concinant conciones [j 1Kb] , plangit tamen in terris fidelium turba terrestrium pro decessu [k 1Kb] . Lugeat itaque Graecia suo conversore propitio desolata, nam drachma quae longo tempore fuerat [Col. 0749A] perdita, suo est munere [numero] reinventa, et ovis quae diu per desertum indevotionis erraverat, gregi sociata Dominico, per eumdem nunc salutaribus pascuis satiatur. [a 2Kb] Educant Latini singultuosa suspiria de profundis, quorum 364 mores idem pater virtutis direxit in semitam et salutis. Plangant et ululent super se insuper omnes tribus terrae de patris subtractione fidelis, sed illi potissime qui assumpto vivificae crucis victorioso signaculo sub ejusdem patris securo ducatu contra blasphemos nominis Christiani hostes potenter insurgere gestiebant [b 2Kb] . Prodeat ergo iste planctus communis in omnem terram, et in fines orbis hujus dolor lamenti perveniat, quia tanti Patris occasus multorum deposcit lacrymas, qui nonnullos exemplo beatitudinis affluentius irrigabat [c 1Kb] . Verumtamen inter omnes alios reges et principes omnis terrae praecipue compassionis affectu oculi nostri prae inopia languerunt, lacrymarum jam copia desiccati, eo quod idem pater sanctissimus [Col. 0749B] thronum nostrum super reges et regna constituens, nos dum viveret piis confovebat amplexibus, et paterno favore stipabat [d 1Kb] . Porro cum ad hujus reparanda dispendia opes et artes humanae deficiant, quae potius dispositionis supernae provisio nec non fati generalis aequalitas consolatur, doloris ejusdem remedium, cujus vix unquam de nostro [Col. 0750A] pectore cicatricis occiduae signa transibunt, ex animi fortitudine in hoc propinavimus nobis ipsis indubitatae fiduciae spe concepta, quod qui electo famulo suo Moysi non concessit educere populum, alium loco sui meritorum claritate non disparem subrogabit, consummaturum cuncta feliciter, per 365 praedictum sanctum patrem in zelo Dei salubriter ordinata [e 1Kb] . Ad hoc igitur quaesumus, pii patres universalis Ecclesiae cardines et columnae ferventes, exercete vigilias, et officiosas curas et operas applicate, ut relegato cujusque contentionis obstaculo, ocius mundo acephalo praesul necessarius erigatur, ubi divinus instinctus vos incitet et pondera subeant aequitatis. Caeterum licet, ut legitur et infallibilibus est notorium argumentis, generatio pereat, generatione altera subsequente, quia tamen terra stat stabilis in aeternum, Ecclesia scilicet Dei vivi in suis agendis, et ordinationibus agendorum matura deliberatione decoctis [de eo et is] immobilis [Col. 0750B] perseverat, antequam de morte praefati patris sanctissimi ad nos rumor infestus et nubilus pervaserat, nos et nostros decenter accinxeramus ad iter, ut juxta quod vestro mediante consilio fuerat ordinatum, si fata favissent, suscepissemus de suis manibus sacrosanctis imperii diadema [f 3Kb] . Sed licet visum sit aliter in Excelsis apud omnium conditorem, qui [Col. 0751A] disponet in apostolica sede virum secundum cor nostrum, ut credimus; adhuc tamen in ipso procedendi proposito parati pariter et accincti perseverantes immobiles, et de matris Ecclesiae invariabilitate 366 sperantes, ipsum iter duntaxat suspendimus, et relaxamus in tempus, donec per vos aut futurum [Col. 0752A] summum pontificem, quorum beneplacitis semper in omnibus promptitudine spiritus obedire disponimus, nos perfectius informari contigerit, quid nunc ulterius devoto Ecclesiae filio sit agendum [a 1Kb] . Datae.



367 LIBER SECUNDUS.
[Col. 0751]


EPISTOLA PRIMA. Rudolphus gratulatur Innocentio V papae de ejus electione in Romanum pontificem.
(An. Dom. 1276, cod. Rud. I).
[Col. 0751B]

ARGUMENTUM.---Rudolphus in eamdem sententiam, iisdemque fere verbis quae in praecedenti epistola ad sacrum cardinalium collegium adhibuit, gratulatur novo pontifici electo Innocentio V. Eximiis eum laudibus effert, se uti filium singularem ei subjicit, aitque se juxta Gregorii determinationem imperiale diadema ejus manibus, Deo sic disponente, accepturum. Henricum Basileensem episcopum suum oratorem mittit tam de coronatione quam de aliis negotiis apud eum acturum.

Laetentur coeli et terra in voce festivae jucunditatis exsultet; adsunt enim catholicae fidei festa celebria; adsunt sacrosanctae matris Ecclesiae nova congaudia post lamenta; nam Dominus, qui a sponsa [Col. 0751C] sua quandoque serenitatem avertit, ut iterum se convertat ad eam in claritate laetitiae potioris, suam ab ipsa misericordiam non abscidit, Ecclesiae faciem, quam in obitu fel. rec. domini Gregorii X summi pontificis beatissimi et gratiosissimi patris nostri, nubilo luctuosi moeroris obduxerat, radio successivae consolationis illustrans, et ei quam novo semper foetu multiplicat, novum patrem suscitans [Col. 0752B] pro defuncto, meritorum candore conspicuum, et virtutum praestantia luminosum, per cujus jucundiferae substitutionis effectum quidquid profluvii lugubris in maxillam illius eruperat pro repente sublato, speratur indubitanter abstergi. Et licet pro tanti patris occasu prae inopia oculi nostri languerunt lacrymarum jam copia desiccati, eo quod, praeter alia plurima gloriosa et praedicabilia, quae pro bono statu catholicae fidei orthodoxae concepit et statuit, thronum nostrum super reges et regna constituens nos, dum viveret, piis confovebat amplexibus et paternis favoribus ampliabat; ex eo tamen moestitiae nostrae, cujus vix unquam de nostro pectore cicatricis occiduae signa transibunt, jam propinavimus nobis ipsis remedium, quod qui electo famulo suo 368 Moysi non concessit educere populum, virum secundum cor nostrum in apostolica sede disposuit, qui praedecessoris sui sanctissimi inhaerendo vestigiis, cuncta debeat consummare feliciter per eumdem [Col. 0752C] praedecessorem salubriter ordinata [a 4Kb] . Porro cum generatio quaeque praetereat, generatione altera denuo subsequente, terra tamen stat stabilis in aeternum, Ecclesia scilicet Dei vivi in suis agendis, et ordinationibus agendorum matura deliberatione decoctis, immobilis, prout operum docuit evidentia, perseverat. Propter quod, beatissime pater, de cujus creatione divinitus ordinata revixit omnino spiritus noster [Col. 0753A] tripudio ineffabili fecundatus, in sinum gratiae vestrae colligite quaesumus filium singularem vestris et matris Ecclesiae beneplacitis semper in omni spiritus promptitudine pariturum, opus Dei benigne perficientes in nobis ex tradita vobis desuper potestate [a 1Kb] . Verisimiliter quippe non arbitrari non possumus, 369 quod tam arduae rei consummatio vestrae sit coelitus gloriae reservata, ut in dextera vestra perficiat, cujus gratiosi praesidii a sublimationis nostrae principio se non sensit expertem. Ecce ergo venerab. fratrem Henricum Basiliensem episcopum, etc., [b 2Kb] vobis et Ecclesiae Romanae devotum ad beatitudinis vestrae pedes fiducialissime duximus destinandum supplici devotione petentes, ut ei, in quem transfudimus intima cordis nostri, auditum praebere benevolum, et in omnibus nostris agendis fidem credulam adhibere dignemini, sicut nobis, exauditione [ex auditione] gratuita subsequente.



EPISTOLA II. Rudolphus scribit cardinali post mortem Gregorii X pont. max., et eidem commendat legatum suum.
(An. Dom. 1276, cod. Rud. II.)
[Col. 0753B]

ARGUMENTUM.---Eadem occasione sacrum cardinalium collegium admonet, se ad novum pontificem, et una simul ad eos oratorem mittere; destinasse Basiliensem episcopum, qui suis negotiis vacaret, eumque omnibus commendat.

Mutato, Domino ut placuit, sacrosanctae matris Ecclesiae statu inopinabiliter his diebus [c 1Kb] , in cujus mutatione tam subita noster stabiliri non potuit, quin cum eo mutationis incommoda sustineret. 370 Ecce quod vener. N. cui nostra cordis arcana communicata sunt omnia, velut imaginarium nostrae praesentiae ad beatitudinis apostolicae pedes, et ad vos [d 1Kb] fiducialiter duximus destinandum, rogantes attentius, et hortantes, quatenus super universis et [Col. 0754A] singulis vobis ipsius eloquio proponendis, eidem fidem credulam adhibere curetis, nobis ad expeditionem eorum, gratuitam opem et operam, prout de vestra benignitate confidimus, efficaciter applicando [e 1Kb] .



EPISTOLA III. Gaudet de novo electo pontifice, et procuratorem in Romana curia constituit.
(An. Dom. 1277, cod. Rud. III.)

ARGUMENTUM.---Per hoc regium diploma constituit novum procuratorem, seu legatum suum apud sanctam sedem cum necessariis facultatibus. De rebus gerendis eum instruit, praemia pro iisdem bene gestis pollicetur.

Exaltator humilium Deus vota nostra ab excelso prospiciendo desideratum, imo virum desideriorum Ecclesiae suae sanctae sponsum praevidit idoneum, et si quid, si audemus dicere, in suis antecessoribus [Col. 0754B] exstitit imperfecti, quasi per formam completam in sanctissimo nunc patre nostro domino papa perficere misericorditer est dignatus [f 1Kb] . Sane in ipso noster requiescit animus, in ipso ponimus anchoram spei nostrae, ut ipse nobiscum regnum regat, in imperio imperet, ordinet, et disponat, quae utriusque hominis sunt 371 salutis [g 1Kb] . Praeterea credimus, imo certum gerimus, quod apud ipsum noster esse debeas [debeat] oculus non dormitans, auris patens, dextera manus facta nostra dirigens et gubernans; sic ut nostra directio et in sacro Romano imperio provectio tibi tuisque a progenie in progenies ad exaltationem cedere debeat nominis et honoris [h 1Kb] . Porro apud ipsum sanctissimum patrem nostrum, te nostrum procuratorem constituimus ad consulendum, et allectivis persuasionibus impetrandum omnia sacro Romano imperio profutura, sanctissimi votis non contraria, sed per omnia sibi consentanea [i 1Kb] suum namque velle, suum nolle a nostra non discrepabit ullo tempore [Col. 0755A] voluntate. Pro nobis vigila, ministerium tuum imple, opus fidelis viri perfice, de reliquo a nobis coronam [curam] justitiae praestolare.





372 EPISTOLA IV. Innocentius pontifex commendat Rudolpho imperatori Coloniensem Ecclesiam et archiepiscopum.
(An. Dom. 1276, cod. Rud. IV.)

ARGUMENTUM.---Innocentius V Siffridi Coloniensis archiepiscopi necnon Ecclesiae suae angustias atque injurias iniquissimo animo ferens, utrumque etiam atque etiam regi Romanorum commendat.

Innocentius etc. [a 1Kb] Charissimo in Christo filio Rudolpho. Ecclesias et personas ecclesiasticas eo tibi fiducialius commendamus quo erga ipsas zelum te habere novimus promptiorem, et per quem gratum obsequium Deo praestas, et hominibus te reddis merito gratiosum [gratiosissimum]. Sane, sicut accepimus, nobilis G. [b 1Kb] comes Juliacensis non contentus, quod jamdudum ecclesiam Coloniensem gravibus [Col. 0755B] affecit injuriis et pressuris, adhuc Ecclesiam ipsam et vener. fratrem nostrum Coloniensem episcopum [c 1Kb] innumeris angustiis et variis persecutionibus affligere non veretur. Quia vero confidimus, quod per tui favoris auxilium eadem Ecclesia quam paterno zelamur affectu a suis debeat angustiis respirare, celsitudinem tuam affectuose rogamus et hortamur attente, quatenus archiepiscopum et ecclesiam praedictos habens pro divina et nostra reverentia propensius commendatos, ipsis in suis juribus assistas, et tradita tibi divinitus potestate defendas eosdem; ita quod propitiationem 373 divinam exinde uberius merearis, et nos devotionem tuam possimus merito commendare [d 1Kb] .



EPISTOLA V. Gratulatur pontifici novo de pontificia dignitate, eidem se submisse commendans.
(An. Dom. 1276, cod. Rud. V.)
[Col. 0756A]

ARGUMENTUM.---Rudolphus castra moturus in Austriam adversus Ottocarum Bohemiae regem, festinanter rescribit, et gratulatur novo pontifici Joanni XXI ad quem opportunius se missurum promittit nuntios idoneos, et solemnes. Interim se, suosque omnes pontificiae voluntati submittit: ac demum de expeditione continuo suscipienda contra Ottocarum illum admonet.

Sanctissime, etc. [e 1Kb] Laudabilis et gloriosus in aeterna saecula Dei filius, benedictus, et benedicens omnibus in ipso confidentibus, aeternorum, ac transitoriorum ordinator inscrutabilis, sanctam matrem Ecclesiam uberrimae consolationis uberibus consolatus, oleo laetitiae ipsam perungere, perunctam in tuta statione reponere est dignatus. Quippe ad supremae dignitatis apicem summum et sanctissimum apostolatus gradum vobis, ad reformationem quidem imperii et salutem Terrae sanctae pretioso Christi [Col. 0756B] sanguine rubricatae divinitus elevatis, eadem sancta Mater Ecclesia redivivae jucunditatis gaudiis renovata, votivae fecunditatis exsultationibus gratulatur. Nec mirum; Deus enim pacis et dilectionis, immensae bonitatis in ipsa signa posuit, cum vos sibi patrem disposuit, suo gregi 374 pastorem misericorditer praeelegit. Hujus immensae jucunditatis materia, etsi cunctos movere debeat, qui se membra capiti adhaerentia recognoscunt, nos primo et principaliter exaltationi vestrae tanto jucundius congaudemus, quanto limpidius cognoscimus ad optatae salutis bravium per infinitae vestrae bonitatis, et subventionis consilium et auxilium nos vocatos [f 2Kb] . Hoc illius testimonio, qui scrutator cordium est et renum, non tam litteris, aut nuntiis possumus explicare, quam in corde gerimus et in mente. Ex tanta igitur, quam de vestra sanctitate concepimus, clementia [Col. 0757A] sine ullo deliberationis, aut consultationis ambiguo nostram ipsius personam, conjugem, liberos filios et filias, res et honores habita et habenda [a 1Kb] vestrae sanctitatis manibus tradimus et mandatis, humilitatis nostrae caput in sinu vestrae misericordiae reclinantes, ut vere possimus dicere cum sapiente: In omnibus requiem quaesivi, et in haereditate Domini morabor; secure morabimur, qui omnem sollicitudinem nostram in vos projicimus, quia scimus quod vobis cura est de nobis. Quomodo igitur a semitis vestris declinabimus? et a via mandatorum vestrorum aliquatenus recedemus? qui omnia vobis subjicimus, cuncta vestris manibus tradimus, vobis vivere et in regno vos rectorem habere volumus sic, ut inter nos sit identitas mentium, et inseparabilis unio voluntatum [b 1Kb] . His paucis, pater sanctissime, mentis nostrae gaudium per secretum et familiarem nuntium sub quadam festinantia duximus exprimendum, continuis post 375 hunc idoneis et solemnibus nuntiis vestrae sanctitatis praesentiam visitando [Col. 0757B] [c 1Kb] . Porro sanctitatem vestram nosse cupimus, quod divina nobis favente clementia, totius nostri Romani regni principes pro recuperatione rerum, jurium, et bonorum imperii favorabiliter nobis astant, ipsorumque consilio, viribus, et auxilio fortiter accingimur ad debellandum inclytum virum regem Bohemiae, nostrum et sacri Romani imperii unicum contemptorem injuriosum, multorum principatuum detentorem [d 1Kb] , sperantes in illius misericordia, qui est resistens superbis, humilibus autem dat gratiam, quod intentum nostrum de ipso laudabiliter perficere debeamus.



EPISTOLA VI. Rudolphus rescribit Ungariae regi, et se excusat quod preces ejus non admiserit.
(An. Dom. 1276, cod. Rud. VI.)

ARGUMENTUM.---Ladislao Ungariae regi petenti pro camerario suo quosdam districtus in terris juris [Col. 0757C] imperii ab Ottocaro occupatis, reponit, incerto adhuc jure terrarum, minus opportunum fore quidquam in iisdem concedere: et regium animum demerendi causa, eidem exhibet quidquid sine juris laesione concedi valeat.

Regalibus vestris litteris [e 1Kb] nuper culmini nostro [Col. 0758A] directis affectione benigna receptis, et ut decuit eis lectis et plenius intellectis, super earum serie celsitudini vestrae taliter duximus respondendum. 376 Quod licet ad omnia esse velimus ultronei, quae vestrum demulcere possunt animum et affectum, et licet spectabilem virum N. camerarium vestrum, suis claris et virtuosis exigentibus meritis gratiosae benevolentiae ulnis patentibus amplexemur, quia tamen nos ipsi, et dilecti principes nostri N. et N. in quibusdam terris, quas inclytus rex Bohemiae occupare dignoscitur, nos contendimus jus habere, non minus reprehensibile videtur, si sic repente, sic praecipitanter ad collationem aliquorum districtuum ad easdem terras spectantium, hujusmodi declaratione, seu discretione neglecta, cui videlicet, quibusve de jure competerent, nos contingeret prosilire [f 1Kb] ; ideo vestra nobis porrecta petitio pro dicto N. ad praesens est effectu frustrata, quae utique mentem regiam displicentiae spiritu non perturbet, cum sint, ut nostis, agendorum processus hujusmodi [Col. 0758B] aequis trutinandi judiciis, et maturis examinandi consiliis, et exactis, ne possit mutabilitatis et inconstantiae argui praesidentia principalis. Verumtamen ad vestrae gloriae titulos attollendos tam fervide gerimus inconcussae sinceritatis affectum, ut quod libuerit vobis et nobis super hoc, in benevolentiae singularis uberi affluentia quantum sine juris possumus injuria libenter et liberaliter aspirare [g 1Kb] .



377 EPISTOLA VII. Rudolphus promittit se de perpetrato quodam facinore ultionem sumpturum.
(An. Dom. 1275, cod. Rud. VII.)

ARGUMENTUM.---Principem sibi adhaerentem a fide Ottocari defecturum scripto seu diffidatione, ut tunc moris erat, admonet, ut illum maneat denuntiari hostem imperii; hostilia cujusdam Ottocaro adhaerentis nuntiat; flagitium in presbytero [Col. 0758C] admissum detestatur.

Rem horribilem et perniciosam exemplo, quae nuper ad aures nostras de cujusdam presbyteri vasis seminariis amputatis, te annuntiante pervenit, amaro commiserantes affectu, parati sumus ad libitum emendationi patrati facinoris inhiare. Super diffidatione [Col. 0759A] [a 1Kb] regis Bohemiae, ut scripsisti, consultius existimantes, ut magis congrui temporis opportunitate captata, quando videlicet contra eum fuerit difinitum [Fors. diffinita] prolata sententia [b 1Kb] , ut processus omnino calumnia careat, ipsa diffidatio celebretur. Porro ut rumores, quos nuper accepimus, te profecto non lateant, tuae sinceritati describimus, quod N. in favorem N. de novo compluribus curribus et equitibus quamdam civitatem N. violenter intravit, exterminans eam incendiis et rapinis [c 1Kb] .





378 EPISTOLA VIII. Archiepiscopus Saltzburgensis, apud Rudolphum Caesarem episcopum Secoviensem suffraganeum suum accusat.
(An. Dom. 1275, cod. Rud. VIII.)

ARGUMENTUM.---Fridericus archiep. Salisburgensis, qui cum Conrado Frisingensi in Styriam et Carinthiam excurrens, a suffraganeo suo Bernardo Seccoviensi [Col. 0759B] traductus, tanquam populos Ottocaro subditos ad defectionem suscitaret, fuga sibi consulere compulsus fuerat; illum accusat legationis ad Augustana comitia, jactantiae adversus imperium et sanctam sedem, ac subversionis cleri et populi. Eumque orat ut in unius proterviam ad aliorum exemplum animadvertat.

Domine, sciatis [d 1Kb] , quod episcopus Secoviensis [Seccoviensis] suffraganeus noster, prohibentibus nobis et invitis, assumit legationes Deo et vobis contrarias [e 1Kb] , spreta devotione Romanae Ecclesiae, qua vobis et nobis tenetur. Dum nuper nos idem episcopus pertransiret, ipsum super hoc fraterne corripuimus et occulte; ipse vero nostra correctione temere vilipensa, adversum nos, et ven. fratrem nostrum Conradum prorumpens in stultiloquium, multis magnis viris astantibus publice proclamavit et dixit nos ambos ad terras sui domini regis non ob aliud descendisse, quam ut ipsarum statum in vestrum favorem [Col. 0759C] proditorie turbaremus; tantumque factionis suae [Col. 0760A] contra nos fautores et complices provocavit, quod per vias devias nos fugiendo a terris illis cum magno nominis nostri vituperio recedere oportebat [f 1Kb] . Idem episcopus de quibusdam verbis fatuis in angusta [Fors. Augusta] gloriando se jactitans [g 1Kb] non solum laicos a devotione vestra 379 retrahit et avertit, verum etiam clericis et religiosis viris inflat et suggerit non tantum imperio, sed et sedi apostolicae rebellare [h 2Kb] . Consilium itaque nostrum, quod precibus immiscemus, est istud, ut toto conamine cogitetis, qualiter episcopo dicto, qui solus se inter suffraganeos aliosque praelatos erigit, et protervit, et aliis est occasio delinquendi, per effectum poenalis operis ostendatis quam sit temerarium tam atrociter et proterve Romanam laedere majestatem. Scimus enim, quod si oris ejus temerarii maxillas froeno constringitis, requiescent et manus et labia caeterorum stulte surgentium ex adverso [i 1Kb] .





380 EPISTOLA IX. Saltzburgensis archiepiscopi gravissima querela de Ottocaro rege Bohemiae post mortem Gregorii X pont. max.
(An dom. 1276, cod. Rud. IX.)
[Col. 0760B]

ARGUMENTUM.---Ottocarus post mortem Gregorii X, laxatis habenis irae suae adversus adhaerentes Rudolpho, in tantas angustias archiep. Salisburgensem conjecit, ut regium praesidium implorare coactus fuerit. Quamobrem mittit nuntium, qui oretenus mala omnia narret; praeterea de novi pontificis creatione, et de futura ejus coronatione Rudolphum sciscitatur, seque in fide erga illum constanter in quibusvis periculis permansurum promittit.

Serenissimo domino suo Saltzburgensis promptissimam cum devotis orationibus ad quaevis beneplacita voluntatem [j 1Kb] . Qui adversus sanctam Romanam Ecclesiam, sacrumque Romanum imperium se jamdudum [Col. 0760C] vibratis suae rebellionis cornibus, contumaciter [Col. 0761A] erexerunt, post decessum beatissimi patris et domini nostri papae Gregorii exsultantes in rebus pessimis insolescunt sic atrociter et audaciter, acsi utraque dignitas et potestas, quas Deo propitio credimus immortales, per mortem unius hominis sint deletae [a 1Kb] . Hoc in nobis et ecclesia nostra facile, sed miserabiliter [mirabiliter] est videre, qui pro eo solo persecutionem patimur, sustinemus opprobria, nostrumque exterminium exspectamus, quod tam sedi apostolicae quam Romano imperio debitam et devotam libenter impendimus servitutem; quibus ad fidelitatis obsequia recognoscimus nos teneri, prout lator praesentium, qui angustias nostras innumerabiles bene novit, plene sublimitati regiae [b 1Kb] recitabit. Quem etiam specialiter misimus ad regalis gloriae aspectum, ut nobis de creatione summi pontificis, vestroque processu [c 1Kb] quem feliciorem nostro statu cupimus, qui 381 non stamus, sed labimur, investiget sagaciter et solerter, necnon conditionem nostram miserabilem [Col. 0761B] eidem commisimus majestati regiae exponendam, utque nobis gratiae vestrae consilium referat, cujus praesidio inter angustias nostras, quarum pondus et numerus de die in diem gravius augmentantur, hoc periculoso tempore dirigantur. In hoc enim deliberationis nostrae propositum constantia stabili inviolabiliter est firmatum, ut nullius adversitatis pondere, nulliusque periculi tempestate pereat, sed appareat magis et luceat circa vos et Romanum imperium fides nostra. Placeat igitur gloriae vestrae, princeps et domine gloriose, sano vestrae informationis consilio consolari nostram miseriam, cujus finem et numerum non videmus, secundum ea quae lator praesentium vestris auribus explicabit [d 1Kb] .





EPISTOLA X. Item Salisburgensis episcopi ad Rudolphum gravior querela de Ottocaro rege Bohemiae, a cujus tyrannide se, et suos petit liberari.
(An. Dom. 1276, cod. Rud. X.)

[Col. 0761C] ARGUMENTUM.---Saevitia hostium invalescente, iterum archiep. auxilium efflagitat: constantiam suam nequidquam tentatam scribit; se suosque populos mori malle quam deficere ab imperio; multa passum, ut nonnullos deficientes a miserabili servitute abduceret; Rudolphum rogat ut quantocius adveniat, redempturus eas provincias atque in iis dominaturus.

Serenissimo domino suo, etc. Salisburgensis cum orationibus sedulam devotionem fidei indefessae [e 1Kb] . Hactenus eum qui salvum me 382 faceret inter angustias positus, morti expositus, et quotidie pro justitia moriens exspectavi vos, dominum salvatorem, impulsus et versus frequenter ut caderem; sollicitatus multotiens, ut efficerer adversus vos apostata fidei et transfuga veritatis, immobilis perstiti, fide grandis effectus cum Moyse, negavi peccatum regis Aegyptii, negavi et nego me filium filiae Pharaonis [f 1Kb] . Ego quidem ferocibus furiis hominum, sine delicti [Col. 0761D] proprii crimine conculcatus, et ab omnibus fere meis [Col. 0762A] charissimis derelictus, et habitus in derisum, te dominum non negavi; a notis et proximis meis propter te sustinui opprobrium, passus sum contumelias et terrores, igne et gladio perdidi me et meos, ut lucrifacerem et salvarem alios, qui a devotione imperii discedentes, se ipsos in miserabilem servitutem pretio sui [pretiosi] sanguinis vendiderunt. Vivat igitur anima tua, domine, vivat et valeat, veniat et non tardet, ut non videamus mortem; ejus [cujus] timor est proximus, mihi quidem et illis viris corde et fide fortissimis, qui pro zelo justitiae, pro imperii legibus elegerunt, velut alteri Machabaei, aut glorioso certamine triumphare vobiscum, aut pro vobis, si oportuerit, honorabili morte quiescere potius in sepulcris, quam vivendo calamitates innumeras exspectare quotidie, et demum sordida et ignobili morte mori [g 1Kb] . Attraxi quidem eos quos potui, consolabar debiles, pusillanimes confortavi, et in fide sustinui plurimos usque modo, adeo quod non restat vobis aliud quam [Col. 0762B] venire, regnum accipere et reverti. Quid dicam amplius? Quidquid eveniat, quacunque facie fortuna, quae casus hominum variat, nunc serena, nunc turbida se ostendat, nunquam tamen circa vos et Romanum imperium deficiet fides mea. Aut enim in meam provinciam vos afflicti populi redemptorem cum jubilo introducam, aut fugiam non visurus amodo faciem persequentis. Nuntios nobis remittite laetis rumoribus expeditos.





383 EPISTOLA XI Idem Salisburgensis mittit notarium suum ad Rudolphum Caesarem, eumque ut ad sui suorumque liberationem quamprimum accingatur, etiam atque etiam hortatur [h 1Kb] .
(An. Dom. 1276, cod. Rud. XI.)

ARGUMENTUM.---Tertio effusiores preces fundens, notarium suum quo usus erat pertrahendis ad ejus obsequium populis, mittit omnia luculenter enarraturum. [Col. 0762C] In celeritate rei summam consistere, ne afflictio continuata desperationem, desperatio defectionem afferat. Ad victoriam omnia parata esse; Rudolphi nomen aversantibus formidolosum, triumphos portendere. Illum monet ut vitae suae curam habeat, caveatque sibi a novorum amicorum insidiis.

Domine charissime, quidquid hactenus apud illos homines super vestris et eorum negotiis ordinavi, hoc fere totum per istius hominis notarii mei ministerium exsequebar. Cujus diligentiam, quanta fuerit, commendant et probant opera veritatis. Hunc nunc ad vos mitto, ut ex suis sermonibus, et aliis certis indiciis, quae vobis ostendet, et mei laboris frequentiam, et propositum illorum hominum colligatis, vobisque magis quam ipsis [ipsi] curetis prospicere, attendentes sub quanto vitae suae periculo vestrae gratiae se submittunt. Inter spem et metum fluctuant, et utinam desperatio, quam mora vestra posset inducere, illorum pauperum afflictorum fiduciam non [Col. 0762D] submergat. Quidquid neglectum fuerit hac aestate [i 1Kb] , [Col. 0763A] vix de caetero convalescet. Ecce quia propter te relinquunt omnia, et se ipsos exinaniunt, quid ergo erit eis? Esto eis turris fortitudinis a facie inimici. Hoc teneo tanquam certum et verum, quod omnes et singuli qui ad te venient et venerunt, laetanter intrabunt tecum, et pro te mortis periculum subibunt, nec si eos tecum mori oportuerit, te negabunt; ad hoc ut carnis et spiritus cruciatus, quibus in seipsis et servis charissimis quotidie moriuntur, una finiant [finiat] agonia; credo rem esse de caetero facilem, et vincendi, si libet vincere, bene dispositam facultatem. 384 Adversantium tibi vultus et animos sic tremulos et dejectos formidine, sic video viribus destitutos, ut qui nondum te cognitum metuunt, nondum te visum vident, a facie arcus fugiunt, et abhorrent nominis tui vocem. Quid facient, et qualiter a voce tonitrui formidabunt, cum venerint aquilae [a 3Kb] super eos in similitudinem fulguris coruscantis? Lator praesentium bene meruit, et adhuc [Col. 0763B] merebitur amplius, ut in petitionibus suis piis et justis in oculis vestris inveniat gratiam et favorem. Sis cautus custos, et provisor diligens vitae tuae. Caveris tibi ab illorum insidiis, qui circumstant aliquotiens latus tuum. Multi qui persequuntur et tribulant me, sed prius vita quam fides mihi deficiet, nec a testimoniis tuis, in quibus legem et finem [fidem] posui, declinabo [b 1Kb] .



385 EPISTOLA XII. Rudolphus respondet episcopo Salisburgensi, gratias ipsi agens pro singulari ejus circa ipsum cura ac vigilantia.
(An. Dom. 1276, cod. Rud. XII.)

ARGUMENTUM.---Rudolphus trinis archiep. Salisburg. litteris praecedentibus respondet ex castris post comitia Campiduni habita, gratias illi agens plurimas de loquendi agendique sinceritate et constantia. [Col. 0763C] De Ottocari calliditate aliquid innuit, caetera [Col. 0764A] litterarum latori oretenus edicenda se ait commisisse.

Super tam pura et integra vestrae amicitiae incontaminata ferventia, quam ad nos promptissima mentis alacritate portenditis, aliena verborum argumenta non quaerimus, ubi effectus operis dicto praeponderans, certa nobis experimenta dilucidat, et conscientia nostra testis quantalibet testium depositione solemnior interpellat. Scimus etenim, imo indice facto probavimus, quod in vestris praecordiis erga nos concepta non algeant, sed quo plus labuntur in tempora, eo gratiosius adolescant. Patet hoc utique clarius omni claro per ea quae missae nobis vestrae litterae continebant. Ex quarum tenore probabili conjectura perpendimus, circa latera nostra vigilantis vos vigilis officium exercere, et regalium excubiarum negotium tam salubriter quam fideliter adimplere, cum nihil possit nobis occurrere tam tempestuosum, tam turbidum, tamque luci impervium [Col. 0764B] et opacum, quin vestrae luminosae prudentiae jubare serenetur [c 1Kb] . Super his igitur salutaribus vestris monitis et reformatione gratuita, quibus nos utiliter instruxistis, paternitati vestrae grates et gratias exsolventes, et propter haec et alia dulcifluae vestrae bonitatis et voluntatis indicia, nos et nostra quibuslibet vestris nutibus exponentes, de nostrae prosperitatis eventibus, quos audire libenter vos credimus, vestris desideriis 386 duximus haec pandenda [d 1Kb] . Quod curiam nostram solemnem in tali loco [e 1Kb] , et tali die, copiosa nobis principum assidente caterva, et praeelectae stipati militiae comitiva, cui temporibus nostris vix est visa consimilis, celebravimus condecenter in regio potentatu, constitutionibus congruis pluribus editis, cingulo militari multis tyronibus decoratis [f 1Kb] , et omnibus aliis quae sedentem in throno regem magnificant et regalem exornant curiam [g 1Kb] rite actis, et de contingentibus nil omissis, licet sedentis ab aquilone regis Bohemiae calliditas visa [Col. 0764C] fuerit in occulto, cum nequiret in publico nostris [Col. 0765A] tam celebribus obviare progressibus, tamque proficuis et festivis solemniis intentatione [in tentatione] nefaria contraire; quae [qui] tamen dextera Domini faciente virtutem, in sua defecit astutia, non profecit [a 1Kb] . Caetera vero dilectus familiaris [famulus] noster N. praesentium exhibitor explicabit lucidius oraculo vivae vocis [b 1Kb] .





387 EPISTOLA XIII. Idem Salisburgensis Rudolpho imperatori [c 1Kb] conqueritur contra comitem quemdam de violenter occupato monasterio sancti Pauli in Carinthia.
(An. Dom. 1279, cod. Rud. XIII.)

ARGUMENTUM.---Idem archiepiscopus narrat, sibi provinciam suam obeunti, dum Pataviae esset, relatum fuisse sacrilegium a comite N. in monasterio sancti Pauli in Carinthia perpetratum. Electum scilicet N. suffraganeum suum inde extractum, ad castrum N. ad eum spectans deductum fuisse, idque [Col. 0765B] per vim et metum comiti transcribi ab eodem captivo extortum esse. Hujusmodi sacrilegium emendandum esse ab eodem comite, ne terrae illae diutius subjaceant interdicto, et ne praelati omnes, tanto scelere impunito, hujusmodi flagitiis sint obnoxii: quod omnium nomine etiam atque etiam exposcit.

Serenissimo domino suo etc. Salisburgensis constans et fidele propositum serviendi [d 1Kb] . Nuper nobis apud Patavium in vestra provincia constitutis, tristis in Carinthia casus occurrit, quem cum gravi querimonia et dolore referimus regiae majestati; comes N. de P. post praestitum et transmissum vobis et imperio sacramentum, spiculatores suos misit in vener. monasterium sancti Pauli in Carinthia, qui cum armorum strepitu et impulsu, idem intrantes monasterium, dominum N. captivatum extra ipsum monasterium cruentis manibus extrahere praesumpserunt, vinctumque duxerunt ad quoddam castrum N., [Col. 0765C] quod idem electus in sua tenuit potestate, et dum requisitus ab ipsis castrum nostrum eis tradere moraretur, [Col. 0766A] prostraverunt ipsum ad terram, gladiisque nudis tribus vicibus ejus collo appositis, aliisque injuriis corporalibus et atrocibus irrogatis, eidem metu mortis instantis ipsi comiti tradidit nostrum castrum, ablatis in ipso castro per eumdem multis victualibus et pluribus rebus aliis pretiosis [e 1Kb] . Licet autem persecutionis tempore [f 1Kb] 388 Salisburgensis provincia in clero suo multis molestiis sit turbata, tam atrocem tamen injuriam nunquam sustinuit, in cujus gravi turpitudine universi et singuli partium nostrarum incolae merito obstupescunt et metuunt cum stupore. Quae nisi recens hujus et cruenta temeritas a regali potentia vindicetur, insurgent multi alii, qui ad instar comitis supradicti, statum clericorum et ecclesiarum pedibus conculcabunt. Supplicamus ergo regiae majestati vestrae nomine omnium nostrae provinciae praelatorum, quatenus dictum comitem, qui sacrilegio duplici sancta Domini in loco sacro et persona sacrata, praesumptione diabolica violavit; quique debitae nobis fidelitatis homagium non attendens, castrum [Col. 0766B] nostrum tam dolosis insidiis quam apertis injuriis occupavit, pro excessu hujus faciatis per dominum N. comitem tempore commissi criminis, et adhuc in illis partibus constitutum [g 1Kb] taliter emendari, ut et nostrae et totius ordinis clericalis injuriae satisfiat, et alii clerici et praelati eventus similes exspectantes, de vestro praesidio non desperent, dum in nostra et vener. episcopi Chimensis personis (cujus idem comes frater carnalis existit) [h 1Kb] qui sic perseveranter vobis adhaesimus, et fuimus primi aliorum, hujus maleficium impune viderint perpetratum. Debet etiam vestra pietas tanto commisso sceleri obviare, ne terrae, quae ex statuto provincialis nostri concilii [i 1Kb] dudum habiti, interdicto ecclesiastico sunt subjectae, diu divinis careant, 389 et ne populus, qui adhuc vacillat in dubio, in erroris et scandali devium, quod ex facili fieri poterit, abducatur. Sed vae homini illi per quem scandalum istud venit. Interdictum etiam propter formam statuti, [Col. 0766C] quod ob metum domini regis Bohemiae jampridem fecimus, sicut N. et N. episcopi plene noscunt, nec [Col. 0767A] audemus, nec possumus relaxare, nisi prius injuria retractetur, quam comes M., si voluerit, poterit plene reformare [a 1Kb] . Sumus etiam ad praesens in itinere constituti, quo intramus Carinthiam et Styriam [b 2Kb] pro vestri honoris augmento, et abinde ad partes Austriae descendemus.





EPISTOLA XIV. Patriarcha Aquilegensis scribit Rudolpho imperatori [c 1Kb] de multis, praesertim de rege Bohemiae domando.
(An. Dom. 1276, cod. Rud. XIV.)

ARGUMENTUM.---Raymundus Turrianus patriarcha Aquileiensis Rudolphi litteris rescribit, se gaudere, quod Turrianorum fide et consiliis inhaereat, inferatque bellum Bohemiae regi Ottocaro. Adversus eum, sibi et Ecclesiae suae infestum, auxilia promittit. Nihil sibi dissensionis esse cum [Col. 0767B] N. futurum tamen, ni destruat castrum nuper erectum contra jura et privilegia ecclesiae suae. Se ad ecclesiam suam continuo rediturum, ut inde ad ejus obsequia promptior paratiorque sit.

Serenissimo, etc. Aquilegensis [d 1Kb] . Regios apices, qui purae fidei promptaeque devotionis exempla exigunt et signa requirunt, suscepi honorificentia promptiori, quibus affectuosissimo perlectis 390 affectu, concepi laetitiam tam ingentem, quod spiritus, mens, imo sensus singuli sunt prae gaudio renovati. Est mihi siquidem jucunditatis et exsultationis materia praecipua et votiva, quod celsitudo regia de mea meorumque fida fide confidens, juxta nostrum consilium quasi salubrius sibi oblatum dirigi processus Caesareos eligit, atque regi [e 1Kb] . Est etiam et mihi specialiter superaffluens cumulus gaudiorum, quod vestra serenitas imperialis solii decus virtuosis operibus, quae tanti domini gloriam condecent, decorare procurans, contemptores vestros, qui tanquam [Col. 0767C] columnae ac bases imperii cum omni promptitudine in via vestrorum deberent currere mandatorum, sub [Col. 0768A] potentiae vestrae dextera humiliare intendit, et rebellionis exigente protervia, depressionis merito malleo conculcare: ut qui modo tranquillus in praeceptis suis despicitur, iratus in vindicta postmodum sentiatur, quemque fideles universi et singuli, qui excellentiae vestrae fidelitatis debitae debitum repraesentant, dulcem et pium dominum noverunt, in confusionem propriam sentiant aemuli correctorem. Quanto enim puniendae temeritates magis augentur excessibus, tanto major est delinquentibus adhibenda correctio, ut et ipsi facinus suum poena saltem vindicante cognoscant, et alios ab illicitis poenae timor coerceat et vindictae. Porro cum scribentis animus adeo sit in exaltationis vestrae promotione defixus, ut desideriorum meorum summa principalius cupiat honoris et nominis vestri decus sermone et opere procurare, magnificentiam vestram scire cupio, quod viris et viribus congeram posse meum, ut quam cito de processu vestro felici contra regem Bohemiae [Col. 0768B] (qui contra Deum et omnem justitiam meis et ecclesiae meae juribus [f 2Kb] existit injurius et honoribus inhonorus) mihi 391 constiterit, me reddam pro viribus ad excellentiae vestrae servitia praeparatum [g 1Kb] . Caeterum litterarum vestrarum favorabilis inductio habuit, ut cum N. ad compositionem me disponere procurarem. Super quo sic per praesentes explico velle meum, quod inter me ac ipsum non viget ad praesens alicujus dissensionis materia vel rancoris, nec ex me circa ipsum discordiae scrupulus orietur; quin inter nos amicitiae ac dilectionis integritas vigeat et virescat. Verumtamen est, quod ipse me in vestris servitiis existente, in praejudicium ecclesiae meae, ac contra ipsius privilegia et jura publica erigi fecit castrum quoddam, quod nisi forsan ipse viam aequitatis et juris eligens ab injuria hujusmodi tam indebita et violenta destiterit, malevolentiae inductivum esse poterit, et plusquam expediat, nutritivum [h 1Kb] . Caeterum licet in partibus istis pro dirigendis vestigiis vestris, vestrisque parandis processibus, moram [Col. 0768C] nunc usque duxerim protrahendam, ecce in terram meam in instanti redire festino [i 1Kb] , ut ad obsequia [c 1Kb] [Col. 0769A] vestra paratiorem et promptiorem me reddere valeam juxta fervens desiderium cordis mei.





392 EPISTOLA XV. De capitaneo Styriae, qui nomine Ottocari regis Bohemiae omnia bona Ecclesiae Salisburgensis devastavit; idem Salisburgensis Rudolpho scribit, petens ab eo festinum auxilium.
(An. Dom. 1275, cod. Rud. XV.)

ARGUMENTUM.---Archiep. Salisburgensis Rudolpho nuntiat, in Austria, Carinthia, Styria, hostilia omnia esse persequente Ottocaro quoscunque regi Romanorum fideles; ac demum copias in Salisburgensis ecclesiae jura immisisse, quae rapinis et caedibus fere omnia pessumdederunt; nullo alio pacto mitigari velle hostem, quam ecclesiae et imperii fidem deserendo. Celerem opem ab eo petit, ne modicum quod remanserat corrumpatur.

Indignatio, quam concepit indigne adversus Salisburgensem [Col. 0769B] [Salzburgensem] ecclesiam dominus rex Bohemiae [a 3Kb] , sicut experimento didicimus, non quiescet donec nostrum et ecclesiae nostrae vestigium deleatur a terra. Postquam enim omnes et singuli perierunt in Austria, Styria et Carinthia qui colebant justitiam, et Romani 393 imperii legibus paruerunt, postquam fidelis nostra devotio removeri non potuit vel mutari, multis tentata terroribus, variis illecta promissis, et a rege praedicto sollicitata quam pluribus blandimentis. Ecce quod tali die capitaneus Styriae nomine regis praedicti omnia ecclesiae Salisburgensis praedia, fora, castra et oppida exercitu congregato invasit hostiliter, captis hominibus, et plerisque occisis, deductis rebus mobilibus, immobilibus vero per ignem et gladium tam crudeliter devastatis, quod jam de omnibus suis rebus superesse nihil cernitur ecclesiae memoratae, quod non sit ab [Col. 0770A] hostibus conculcatum [b 1Kb] . Quamvis autem cum devota humilitate prostrati pacis gratiam, vel saltem treugarum inducias petiverimus ab eodem rege, nulla tamen certa haec conditione perficere quivimus, nisi adversus Romanam Ecclesiam, sacrumque Romanum imperium temerato fidei nostrae debito voluissemus effici infideles. Nos igitur in angustiis pro Augusti reverentia constituti, imploramus auxilium, et subsidium exspectamus vestrae felicissimae majestatis, cum dolore et gemitu postulantes, quatenus saltem reliquiis dictae ecclesiae miserabiliter derelictis, ne id ipsum tenue et modicum facultatis, quod ab unguibus depraedantium cecidit, absorbeatur iterum ab eisdem, festino suffragio succurratis, antequam nos contingat totaliter consummari



394 EPISTOLA XVI. Rudolphus ad proceres regni Hungariae scribit se brevi ultionem sumpturum de ipsorum hoste rege Bohemiae.
(An. Dom. 1276, cod. Rud. XVI.)
[Col. 0770B]

ARGUMENTUM.---Rudolphus Hungariae proceres de fide et sollicitudine in adolescentes Ladislaum regem ducemque Andream, ab se adoptatos in filios, collaudat; factisque comprobaturus dicta eos allicit ad petendos honores in regno Romano, sive in aula, sibi esse cordi affirmans, pristinam ejus regni gloriam instaurare, aemulique Ottocari audaciam, Deo auspice, infringere.

Quod illibatae fidei vestrae virorem et decus potentiae naturalis illuminant, quod invariabilis animi vestri robore rutilantior puritatis scintilla resplenduit, lucidis operum argumentis apparuit et realibus claruit documentis [d 1Kb] , dum inclytos Ludovicum [e 1Kb] regem Hungariae et Andream ducem Sclavoniae filios nostros charissimos sorte fatalitatis humanae paternis [Col. 0771A] orbatos solatiis (quos ut carnem ex carne nostra, et os velut ex ossibus nostris amplexu sinuque paterno fovendos assumpsimus [a 1Kb] ) gratis non desinitis praevenire servitiis, et eisdem in suis et regni agendis officiosis et indesinentibus non cessatis amplexibus inhaerere. Super quibus utique laudabilibus actibus vestris, in quibus nimirum nobis, velut in delectabili quadam refectione complacuit, redibitionibus gratiarum amplissimis studia vestra prosequimur et commendatione laudabili collaudamus. Volentes igitur erga vos propter hoc realiter potius quam vocaliter affluentius abundare, pro munere petimus speciali, quatenus si quae in regno Romano vel apud nos hujusmodi praerogativae refulgeant, quod ex his vester animus oblectetur, a nobis eas cum obtinendi fiducia requiratis. Sic enim procul dubio nobis est cordi et curae illud magnificum 395 et famosum Hungariae regnum in antiquae gloriae fascibus rediviva reformatione dirigere, sicque ipso illaeso persecutoris [Col. 0771B] illius illidere feritatem [b 2Kb] , quod nulla prorsus personarum aut rerum dispendia evitare proponimus, quin ad edomandam ejusdem fastuosi superbiam sub victricibus aquilis [c 1Kb] , duce Domino exercituum, intendamus: ut discat amodo, posito supercilio per seipsum, quam sit durum quamque difficile contra stimulum calcitrare.



EPISTOLA XVII. Rudolphus imperator [d 1Kb] commendat filium suum primogenitum, quem in Austriam cum copiis militaribus praemittit, cuidam principi, ut ipsum in omnibus adjuvet.
(An. Dom. 1276, cod. Rud. XVII.)

ARGUMENTUM.---Castra moturus versus Egram, praemissoque Alberto primogenito in Austriam cum valido exercitu, eidem ab N. iter dari petit per suos fines, promittens gravem haud futurum locis [Col. 0772A] aut hominibus, rogatque ut populos sibi subditos jubeat praesidio esse eidem Alberto, jugum scilicet excussuros, quod illis jampridem Ottocarus imposuerat.

Rudolphus etc., Turbatur non immerito nostrae serenitatis animus, et ad iram concitamur vehementius, ac tanto justius quanto te et caeteros sacri imperii principes et fideles propter fidei puritatem quam ad Romanum geris imperium, gravius per illustris regis Bohemiae rabiosam tyrannidem perpendimus tribulari. Sane multiformis dilectionis animum et affectum, quem ad 396 te nostra gerit serenitas, curantes ferventibus atque irremissis desideriis, tibi caeterisque nostris principibus inique tribulatis, similiter et oppressis, operoso ac festino succursu et subventione potenti ostendere disponimus, et in voto gerimus versus Aegram [e 1Kb] una cum filio L. [f 1Kb] , rege regum dirigente feliciter gressus nostros, festinis progressibus nos conferre, primogenito nostro versus [Col. 0772B] partes Austriae cum armatorum multitudine et armatorum militum copiositate apparatu decentissimo destinato. Qui cum necesse habeat tuos transire terminos absque alicujus hominum laesione, dispendio, vel jactura, petimus ut eidem nostro primogenito viam et introitum, juxta quam de tua fidelitate et discretione inconcussam fiduciam gerimus, studeas praeparare; faciens et disponens quod fideles tui de suis munitionibus eidem, imo sibi ipsis subveniant, atque ipsorum negotium in subventione nostri primogeniti tam ardenter et tam strenue prosequantur, quod abjecto servitutis jugo per praedictum regem ipsis dudum imposito, in amoenitate tranquilla pacis valeant respirare [g 1Kb] . Dictum nostrum filium tuae fidei puritati examinatae discretionis consilio in totum committimus, et quasi pro filio tibi tradimus instruendum, gubernandum, et ad omnia, quae liberationem patriae respiciunt, dirigendum [h 1Kb] .



397 EPISTOLA XVIII. Rudolphus imperator [a 1Kb] duci cuidam significat se moturum contra Bohemum, et ut castra viciniora occupet [b 1Kb] .
(An. Dom. 1276, cod. Rud. XVIII.)
[Col. 0773A]

ARGUMENTUM.---Iter sibi tutius comparaturus adversus Bohemiae regem, hortatur N. ut occupet castra hostis suae ditioni finitima quaecunque poterit. Praemium promittit laudem atque honores.

Quam versutae calliditatis insidiis, quam calumniosae intentationis insultibus, temerarius hostis imperii N. in exhaereditationem ejusdem imperii machinetur, satis, ut credimus, tibi in vicino est cognitum quod jam transiit ad remotos. Sane cum ad recuperandum possessiones praeclaras imperii per eumdem hactenus occupatas [c 1Kb] , imperialia potentiae signa movere in proximo, duce altissimo exercituum Domino, disponamus, sinceritatem [Col. 0773B] tuam, de qua non modicam obtinemus fiduciam, amplissima qua possumus precum instantia duximus exhortandam, quatenus ad occupationem castrorum praedicti regis, quae tuae sunt viciniora potentiae, [Fors. provinciae], omnes animi tui curas et studia opportuna convertere non omittas, ut ad invasionem ipsius per eadem loca liberior nobis transitus pateat, et ingressus habilior [d 1Kb] in perpetuum suae desolationis exterminium nobis et nostris valeat praeparari. Per hoc enim procul dubio tu et tui condignis a nostra magnificentia praeconiis praeveniri poteritis et praecelsis honoribus exaltari.



398 EPISTOLA XIX. Rudolphus Caesar excusat se apud pontificem Romanum, quod ad constitutum tempus non venerit pro corona imperii suscipienda.
(An. Dom. 1275, cod. Rud. XIX.)

ARGUMENTUM.---Rudolphus protestatur Gregorio X se post Lausanense colloquium nil habuisse antiquius [Col. 0773C] quam magnificum apparatum pro Italico itinere suscipiendo ad imperialem coronationem [Col. 0774A] die sancto Pentecostes, ut constitutum fuerat; sed aliquandiu impeditum fuisse gravibus negotiis, quae suus legatus enarrabit.

Is, beatissime pater, zelus circa paterni beneplaciti peragenda mysteria incessanter exuberat; is revera in pectore filialis devotionis effectus effervet assidue, circa matris Ecclesiae ministerium cultu honorifico prosequendum, quod amodo cum ab amabili vestra nos contigit abiisse [e 1Kb] praesentia, nullis omnino pepercimus sumptuosis laboribus, quin regio apparatu decenter accingeremur ad iter, quo sperabamus incedere ad suscipiendum in termino nobis a vestra benignitate praefixo, de sacrosanctis manibus vestris imperii diadema [f 1Kb] . Sed votis hujusmodi successiva processuum aptitudo non abfuit [Fors. adfuit]. Imo et casuum inopinabilium postmodum ingruentium intricata congeries promptum spiritum a tam grati operis exsecutione gratuita aliquantulum sequestravit [g 1Kb] . Quae quidem negotiosa [Col. 0774B] obstacula vestrae sanctitati potius fidi interpretis eloquio duximus disserenda 399 quam scripto. Propter quod religiosum et honorabilem N. virum utique fide ac devotione conspicuum, coelibis vitae candore nitentem, nobisque praelucidis meritis suae probitatis acceptum, in cujus os super praemissis et aliis verba nostra perfecte transfudimus, ad beatitudinis vestrae pedes, ut casus hujusmodi referat, fiducialissime destinamus, humillime supplicantes, ut ei super his, veluti nobis ipsis, dignemini fidem credulam adhibere [h 2Kb] .



EPISTOLA XX. Excitat Ladislaum regem Hungariae, et Andream ducem Sclavoniae, contra regem Bohemiae.
(An. Dom. 1276, cod. Rud. XX.)

ARGUMENTUM.---Rudolphus Ladislao Ungariae regi, fratrique ejus Andreae duci Sclavoniae, tanquam [Col. 0774C] adoptatis in filios, ac foedere secum junctis, nuntiat se eos, regnumque eorum a tyrannide Ottocari liberaturum; excelso magnoque animo eos [Col. 0775A] esse jubet: etenim cum aequo ac fortunato principe sunt pugnaturi.

Placidae parentelae conjunctio, quae identitatis alternae nos unit amplexibus, sic est nostris infixa praecordiis, sic revera convaluit radicata tenaciter, et memoriae nostrae plantariis insita jugiter coalescit, quod inter caetera, quorum crebra sollicitudo nos afficit, illud inhaeret potissime votis nostris, qualiter vos et inclytum N. quos ut carnem ex carne nostra, et velut os ex ossibus nostris amplexu, sinuque paterno fovendos sumpsimus, a tyrannide 400 furibunda persecutoris iniqui possimus eripere [a 1Kb] , ac avitae haereditatis vestrae funiculos congruis finibus ampliare. Sic enim proculdubio nobis est cordi et curae illud magnificum et famosum Hungariae regnum in antiquae gloriae fascibus rediviva reformatione dirigere, sicque ipso illaeso persecutoris illius illidere feritatem, quod nulla prorsus personarum aut rerum dispendia evitare proponimus, quin ad edomandum [Col. 0775B] ejusdem fastuosi superbiam sub victricibus aquilis, duce Domino exercituum, intendamus. Ut discat amodo, posito supercilio per se ipsum, quam sit durum quamque difficile contra stimulum calcitrare [b 1Kb] . Eia ergo princeps, in quem proavorum generosa strenuitas vires et animos derivatione gratuita propagavit, virum induite virtuosum, vos robore fortitudinis accingentes. Confidimus autem in divina clementia, quod non deerit vobis prosper eventus ad omnia, dum in causa facili et aequa militabitis, et sub principe zelatore justitiae fortunato [c 2Kb] .



401 EPISTOLA XXI. Rudolphus ducem exercitus ad militiam invitat [d 1Kb] .
(An. Dom. 1276, cod. Rud. XXI.)

ARGUMENTUM.---Ducem cum parte copiarum in provincias imperio recuperandas praemissum, ob res praeclare gestas eximiis effert laudibus; eique nuntiat se propediem profecturum in Austriam [Col. 0775C] cum magnifico apparatu, regiaque illum munificentia prosecuturum.

[Col. 0776A] Satis est regiae celsitudini patens et cognitum, quanta in te virtus eniteat, satis claris et placidis elucescit indiciis et notoriis claruit argumentis, quanta strenuitatis et fidei rutilas puritate, dum nostrae gloriae sitibundus et avidus, personarum et rerum dispendia non evitans, ad exaltationem imperii prosilire non cessas intrepidus, creditae tibi nostrae militiae agmina gloriose ac strenue dirigendo [e 1Kb] . Super quo utique tuae constantiae, quae in operis exhibitione complacuit, commendamus effectum. Sane tua volumus desideria non latere, quod in proximo, Deo duce, ad partes Austriae in regio potentatu et apparatu magnifico nos conferre disponimus, digna pro meritis te beneficentia liberaliter praeventuri, et juxta industriae tuae consilium fine salutari [f 1Kb] negotio provisuri [g 1Kb] .





402 EPISTOLA XXII. Fridericus archiepiscopus Salisburgensis absolvit suos dioecesanos a juramento praestito cuidam principi.
(An. Dom. 1276, cod. Rud. XXII.)
[Col. 0776B]

ARGUMENTUM.---Archiepiscopus Salisburgensis provinciales suos a juramento fidelitatis absolvit, quo regi Bohemorum astringebantur; ac de suffraganeorum consilio se anathemate percussurum minatur quemcunque juramenti ejus obtentu non adhaerentem Rudolpho.

Fridericus Dei gratia, etc., omnis boni plenitudinem cum salute. Ex quo jurisjurandi sancta religio non est iniquitatis vinculum, sed confirmatio potius veritatis, viri prudentes et providi, de quorum vos numero aestimamus, illud plene intelligunt et faciliter apprehendunt, quod illustri principi N. per vos et alios praestita sacramenta adversus sacrum imperium, dominumque vestrum serenissimum, nec tenent, nec ligant vos, quod contra ducem et justitiam statumque reipublicae indebite sunt extorta [h 1Kb] ; et [Col. 0776C] quoniam eadem juramenta observari non possunt sine praejudicio vestrae salutis et mortali periculo [Col. 0777A] animarum vestrarum, nos auctoritate Dei omnipotentis ipsa vobis remittimus et absolvimus [a 1Kb] , imo non esse ligatos denuntiamus ad observantias eorumdem. Nos etiam de consilio venerab. fratrum suffraganeorum nostrorum per excommunicationis sententiam adversus omnes et singulos procedemus, qui praetextu juramentorum taliter praestitorum in erroris concepti devio vagari magis elegerint, quam reduci ad semitam veritatis apertae, quam [Fors., qua] Romanum imperium Deo jam praeduce nos praecedit [b 1Kb] .



403 EPISTOLA XXIII. Rudolphus scribit regi Ungariae pro auxilio contra Bohemum [c 1Kb] .
(An. Dom. 1278, cod. Rud. XXIII.)

ARGUMENTUM.---Rudolphus Viennae consistens jam inde a recessu Ottocari, et undique auxilia contrahens contra eumdem rebellantem, seque ad ultimum [Col. 0777B] conflictum parantem, regem Ungarorum orat, ut sibi praesidio sit in ducatibus Austriae et Styriae, quo si hostis se vertat, eum insequi a tergo se constituisse, regem admonet.

Cum inter reges orbis, et principes affinitatis interdum et amicitiae foedera contrahuntur, tanto majoris inter eosdem affectionis unio debet merito suboriri, quanto majores aliis in celsioribus positi speculis dignitatum, virtutum inferioribus debent exempla disserere quantoque per unanimes voluntates ipsorum pax firmior crescit in populis, ampliantur honores alterutrum, et suorum roborantur in posterum jura regnorum. Sane contracta feliciter inter nos jampridem alternae connexitatis identitas sic revera inexstinguibiliter est in nostris radicata praecordiis, sic in intimis nostri cordis affectibus est firmata tenaciter, quod delectat nos exsequi per effectum quidquid regalem vestrum demulceat animum, quidquid vestrae majestatis honoribus arbitraturi [Col. 0777C] fuerimus adauctivum, incommutabili animo disponentes, confibulationis hujus vinculum indissociabiliter [Col. 0778A] observare [d 1Kb] . Hinc est, quod sic contractae inter nos inviolabilis amicitiae debitum vice reciproca repetentes a vobis, juxta quod vester procurator et nuntius spopondisse dignoscitur, et ad hoc vos solemniter obligasse [e 1Kb] , serenitatem regiam ampliori 404 qua possumus precum affectione deposcimus, et hortamur quatenus mutuo nobis in nostris necessitatibus subveniatis auxilio, et fidelibus ac fautoribus nostris in Austriae et Styriae ducatibus efficax opportuni patrocinii praetendatis umbraculum et solatiosi consilii et auxilii fulcimentum, prout dilecti fideles nostri N. N. celsitudinem regiam duxerint informandam [f 1Kb] . Nos enim in civitate nostra Viennensi [g 1Kb] , ut pote regi Bohemiae satis contermina, moram utilem ista vice contrahimus, ut si rex praedictus temerarios impetus sui gressus in attritionem ipsorum nostrorum fidelium forte direxerit, ipsum a tergo viriliter insequentes, eumdem regem, praedictis fidelibus nostris illaesis, allidere valeamus. Vos itaque [Col. 0778B] quaesumus nobis cum festinatione rescribite, quid super praemissis in vestro proposito geritur et in beneplacito continetur [h 1Kb] .



EPISTOLA XXIV. Rudolphus recipit cujusdam excusationem, ita tamen ut nolit ipsum esse inter se et regem Bohemiae pacis mediatorem.
(An. Dom. 1276, cod. Rud. XXIV.)

ARGUMENTUM.---Bernardi episcopi Seccoviensis deprecationi optimus princeps liberalissime respondet. Pacis arbitrum inter se et Ottocarum negat se illum accepturum, nisi prius Ottocarus immensa damna episcopis illata resarserit: tum vero praebiturum aures rebus rationi congruis.

Litteras vestras [i 1Kb] nobis postremo transmissas affectione benigna suscepimus, ut pote quae fermenti, quod litterarum vestrarum 405 prioritas discriminarat [Col. 0778C] et sparserat, vos reddentes innoxios, velleris verecundi velamina revelarunt [j 2Kb] . Sane nunquam [Col. 0779A] hactenus regia celsitudo de vestrae rectitudinis inobliquabilitate decredidit, sed in vobis quidquid in puri pectoris hominem ministeriosae naturae potuerit artificium infudisse, semper existimavit divinitus inditum esse vobis. Ex his igitur, quae sincera praecordia rubiginosae non susceptibilia cicatricis, jam verisimiliter produxerunt in lucem celebris opinionis vestrae praestantiam, et constantiae firmitatem condigno laudum praeconio commendantes, excusationem vestram libenter admittimus, et nitentis innocentiae titulos approbamus. Viderint tamen illi, qui vobis insciis veritatis vacuos dictavere libellos, quid honoris et gloriae ex commentis hujusmodi consequantur [a 3Kb] . Porro super his quae inter caetera celsitudini nostrae scripsistis vos velle libenter ad bonum concordiae inter nos et regem Bohemiae per mediatoris solliciti modum interponere partes vestras, sic vobis duximus respondendum. 406 Quod cum idem rex ad principes nostros archiepiscopos et episcopos, [Col. 0779B] veluti ad pupillam oculorum nostrorum utramque manum hostilis invasionis extenderit, in eorum continuum exterminium graviter debacchando, penitus incongruum arbitramur et indecens, eo sic proterviente ferociter, in eventuum tractandorum et dubiorum involucro nos involvi. Verum si manum retraheret ab offensis, et male facta corrigeret restitutionibus ablatorum, ad ea quae forent congrua rationi possemus facilius inclinari [b 1Kb] .



EPISTOLA XXV. Rudolphus cognatum hortatur, ut secum contra regem Bohemiae proficiscatur.
(An. Dom. 1276, cod. Rud. XXV.)

ARGUMENTUM.---Principem aut comitem consanguineum hortatur, ut sibi opem ferat adversus Bohemiae regem Ottocarum, magnis eum praemiis suaque [Col. 0780A] beneficentia ipsum, ejusque familiam se prosecuturum esse pro meritis promittens.

De generosi sanguinis unione qua nobis astringeris [c 1Kb] , te degenerare nullatenus arbitrantes, sinceritatem tuam, de qua non dubia fide confidimus, ampliori qua possumus precum instantia duximus exhortandam, quatenus tractus naturalis funiculo parentelae qua jungimur, digne pensans quod regiae sublimitatis auspicia nobis attributa divinitus tua sint, tuaeque posteritatis egregiae 407 incrementa perpetua et magnifica fulcimenta, nobis nostrisque fautoribus studeas in instantis casus articulo, contra grassatoris iniqui potentiam, tam viriliter quam constanter assistere, et nos impugnantes fideliter expugnare. In hac etenim causa tua res agitur procul dubio sicut res nostra. Quare si prompto aggressus fueris animo quae petuntur, condignis te ac tuos regia celsitudo magnificabit honoribus, et fecundis beneficentiae suae revera favoribus ampliabit.



EPISTOLA XXVI. Rudolphus defert cuidam principi officium in imperio, eumque invitat ad societatem belli, et per illum alios.
(An. Dom. 1276, cod. Rud. XXVI.)
[Col. 0780B]

ARGUMENTUM.---Consanguineo alteri principi in provincia Ottocari faucibus exposita confert officium imperii a principibus ratihabendum, cum ad imperialem aulam accedet. Interim ei constantiam in fide commendat, eumque impense orat, ut avunculos suos ad eadem, spe praemiorum alliciat

Duplex tibi suppetere non ambigimus incentivum, quod nobis et Romano imperio adeo ministeriosus, ut apis argumentosa, deservis: quorum alterum sanguinis [Col. 0781A] efficit claritudo qua jungimur, alterum vero fidei debitum naturalis, quo te imperio cognoscis astringi [a 1Kb] , quodque rupturae non patitur cicatricem. Virilis igitur viri, quem nec blanda subvertunt, nec terrent adversa, constantiam digno laudum praeconio commendantes, et incommutabili animo disponentes, te, velut insigne signaculum positum in cor nostrum, condignis magnificare honoribus, et honoribus congruis exaltare, fidelitati tuae describimus quod officium N. tibi committimus usque ad nostrae beneplacitum voluntatis [b 1Kb] . Nos enim jurejurando firmavimus, quod imperialia bona sine consilio principum prorsus alienare non possumus, sed ob tuae meritum probitatis, cujus praestantia pollet semper et viguit fides tua, cum ad praesentiam 408 nostram veneris, ipsos principes ad hoc facile credimus inclinare, quod non solum in istis, sed etiam in fecundioribus beneficentiae nostrae solatiis debeas merito honorari. Porro cum nobilis N. [c 1Kb] sic a [Col. 0781B] praesentia nostra recesserit, quod ipse una cum aliis suis contra hostes imperii Romani potenter exsurgere debeat, et patenter votivum tibi patrocinium impensurus, prout ab ipso et coadjutoribus suis, si nuntios tuos ad eos transmiseris, plenius poteris edoceri, sinceritatem tuam attente requirimus et hortamur, quatenus animum tuum alicujus impressione formidinis non dimittens, et ab insidiantium laqueis tuta te providentia cautum reddens, in inchoato proposito strenuitate concepta viriliter perseveres. Avunculos tuos, erga quos uberi affluentia praemiorum similiter volumus redundare, ad assistendum nobis, etc., in ipso negotio quibus possis inductionibus efficaciter allecturus; nos enim tam erga te quam erga ipsos beneficentiae nostrae dulcoribus sic exuberare concepimus, quod laborum efficienter immemores, copiosa superveniente dulcedine praemiorum.



409 EPISTOLA XXVII. Rudolphus cuidam principi gratulatur de concordia inita, eumdemque incitat contra Bohemum.
(An. Dom. 1276, cod. Rud. XXVII.)
[Col. 0782A]

ARGUMENTUM.---Rudolphus Henrico Bavariae duci, qui optimo publico reconciliatus erat cum Ludovico fratre comite palatino, gratulatur, eumque orat, ut nuntios de nuptiis celebrandis cum Ottone ejusdem filio et regia filia remittat; Ottocarum ab suo latere invadat, quem ipse aggredietur ab altero, ut medius inter duo incendia non possit effugere.

Grandem cordi nostro materiam exsultationis induxit, quod quiescente jam intumescentiae spiritu quem inter vos et inclytum filiae nostrae sponsum fragor horridae tempestatis invexerat, ejus disponente clementia qui post nubilum dat serenum, eidem sic estis votivae reconciliationis in osculo et fraterna dulcedine couniti, quod utique sicut vobis ad gloriam, sic subjectis fidelibus cedet ad exoptatae quietis augmentum [d 2Kb] . Verum ex eo admirationis [Col. 0782B] causa praecordiis nostris infunditur, quod nuntii nostri ad vestram jamdudum transmissi praesentiam, super matimonio consummando, tam longam et diuturnam moram in vestra curia contraxerunt, quos quidem finaliter petimus expediri [e 1Kb] . Et quia nostri fideles in Austria diris adversantis aemuli quatiuntur insultibus, et amaris persecutionum intentationibus impetuntur, serenitatem vestram, de qua stabili fide confidimus, ampliori qua possumus precum instantia deposcimus, quatenus invasores eorum ab illo latere tam 410 viriliter quam potenter invadere satagatis [f 1Kb] . Nos enim in digito Dei confisi, qui causae nostrae justitiam comitatur et dirigit, eos ab isto latere taliter impugnare ac expugnare conabimur, in virtute Germanici potentatus, quod invasores praedicti inter malleum et incudem sera ducentur poenitudine patratorum. Sic autem non solum ademptos vobis avitos recuperare poteritis terminos, sed ad ampliora funiculos extendetis. [Col. 0782C] Unde si placet, mox visis praesentibus, nobis insinuetis expressius quid super his in vestro proposito geritur et in beneplacito continetur.



EPISTOLA XXVIII. Rudolphus scribit cuidam de defectione Carinthiorum ab Ottocaro Bohemiae rege.
(An. Dom. 1276, cod. Rud. XXVIII.)
[Col. 0783A]

ARGUMENTUM.---Meinhardo, ut videtur, Carinthiae populos ad sui obsequium pertrahere nitenti nuntiat, ad se accessisse ex ejus provinciae finibus N. et N., veniaque petita statim recessisse indicturos bellum Ottocaro, locaque in iisdem finibus invasuros. Id cum suis fidelibus communicandum censet, ut alacriores fiant.

Accedentibus nuper ad majestatis nostrae praesentiam N. N. et cum eisdem habito diligenti tractatu sub forma hujus informativi, simpliciter abierunt a nobis, quod statim rege Bohemiae diffidato, circa fines Carinthiae manus invasionis extendent in eum, et strenue bellicos attentabunt insultus N. et N. [Col. 0783B] nostris obsequiis in eodem confinio corde et animo, ac opere, prout verisimiliter creditur, applicandis. Haec igitur dic et manda fidelibus, quos de fortunatis nostris auspiciis arbitraveris gavisuros, ut sicut honorum nostrorum sunt avidi, sic et gloriae participio gratulentur, et longe pulsa formidine, augustali brachio confidant se tutari, contra calumniantium impetus [a 1Kb] et insidias aemulorum.





411 EPISTOLA XXIX. Archiepiscopus Salisburgensis ac ejusdem suffraganei summo pontifici Romano laeti nuntiant per Rudolphum imperatorem [b 1Kb] , cujus virtutes ac laudes mirifice depraedicant, liberatam ab Ottocari Bohemi tyrannide Austriam.
(An. Dom. 1276, cod. Rud. XXIX.)

ARGUMENTUM.---Salisburgensis archiepiscopus et [Col. 0783C] suffraganei post primam Rudolphi victoriam de rege Bohemiae Ottocaro, Joanni XXI novo pontifici de ejus electione gratulantes, ejusdem regis tyrannidem et audaciam in se aliosque omnes episcopos reduces a concilio Lugdunensi exaggerant, quam videlicet exercuerat, inhibendo decimas pro subsidio Terrae sanctae, obtemperationem sanctae sedis mandatis, et obsequium regi Romanorum apostolica auctoritate confirmato: nec non illicita extorquendo juramenta, subvertendo ecclesias incendiis et rapinis, atque jungendo foedere cum Tartaris tyrannis. Subinde faustissimis Rudolphi progressibus uberrime enarratis pro liberatione [Col. 0784A] Austriae, tantum regem, tamque de republica et de ecclesiis bene meritum ei commendant grati animi ergo.

Sanctissimo [c 1Kb] , etc., tales episcopi, etc. Elevatis in coelum manibus redemptori nostro Dei Filio Jesu Christo laeti laudes exsolvimus, et ipsius eximiae pietati ad grates quas valemus humiliter inclinamus, qui Ecclesiae suae sanctae precibus exoratus paternitatem vestram sanctissimam collocavit in speculam eminentem, ut ab alto luceat, et relucens ad instar fulgidae margaritae mentes illuminet populi Christiani. Hoc eodem felici tempore, quo divina gratia revelante, beati Petri apostolorum principis, pater apostolice, meruistis ascendere principatum, Dei Filius benedictus in saecula visitavit in partibus Alemaniae plebem suam et erexit cornu salutis nobis. Cornua quidem justi Dominus exaltavit hoc tempore, et confregit cornua peccatorum, quae adversus corpus totius Ecclesiae corrumpendum et [Col. 0784B] in necem nostram specialiter ferebantur elata. Et licet multi, ut credimus, hujus rei apud vestram clementiam fuerunt 412 relatores, nos tamen paternitati vestrae rei gestae seriem et ordinem veritatis praesentibus revelamus. Nuper [d 1Kb] nobis ad propria redeuntibus a concilio Lugdunensi, et volentibus ea prosequi quae in ipso concilio fuerant salubriter ordinata, illustris Ottocarus rex Bohemiae ad sui praesentiam nos vocavit, vocatis expresse prohibuit, ne decimam deputatam in Terrae sanctae subsidium in suis territoriis colligi faceremus, neve aliquis nostrum salutiferae crucis gloriam praedicaret. Postulavit etiam ut jurejurando et aliis diversis cautionibus caveremus eidem, quod nec ad mandatum sedis apostolicae, nec praetextu sententiae vel praecepti a quocunque hominum proferendi, aliquid faceremus, quod a suo distaret proposito; quo sanctae sedi apostolicae et Romano imperio proterve resistere disponebat, non solum a nobis, verum etiam ab inferioribus [Col. 0784C] quibuscunque praelatis nostrarum partium exigens metu terribili illicita juramenta. Nobis autem nolentibus inquinari hoc scelere, servitutis asperae jugum imposuit, et defixa mente tandem disposuit innocentiam nostram perdere, exquisitis tortoribus et tormentis, ecclesiarum nostrarum civitates et castra, villas et oppida a fundamentis subverti constituit per incendia et rapinas [e 1Kb] . Et quamvis tantorum malorum cumulus ad nostrum exterminium suffecisset, ex hoc tamen formidine fecit nos prorsus exanimes rex praedictus, quod cum tyrannis et regibus Tartarorum foedo societatis foedere se conjunxit [f 2Kb] . Has nostras miserias et Christi injurias [Col. 0785A] 413 Christianus princeps, et dominus noster charissimus Rudolphus serenissimus Romanorum rex audiens, et frequenter auditas exaudiens preces nostras, congregata fortitudine militaris exercitus, ab ultimis Alemaniae finibus castra movit, longa terrarum spatia et diversas pertransiens nationes, circa festum sanctorum omnium intravit districtus terrae Austriae, non formidans praerupta cacumina montium, non abhorrens temporis intemperiem hiemalis, nec deserens [defectus] altis nivibus gelidae regionis. Postquam principatus Austriae, Styriae, etc., triumphali gloria triumphavit, civitatem Viennensem inter alias partium nostrarum optimam, quam adhuc rex Bohemiae in sua tenuit potestate, copioso cinxit exercitu, navibus nihilominus apparatu bellico mirifice ordinatis, quibus latum flumen Danubii transire disposuit, ut praedictum regem Bohemiae jam de fugae praesidio cogitantem in corde Bohemiae, velut profugum occuparet. Dictus vero Bohemiae rex [Col. 0785B] sano quidem, sed tardo fretus consilio, paucorum dierum treugas [trewgas] petiit, petitas obtinuit, infra quos [quas] ad praedicti nostri Domini [Rudolphi] venit exercitum, et ibidem nobis praesentibus, fracto quidem animo et genibus incurvatis, devote petitam veniam obtinuit, resignatis prius obsidibus, civitatibus, castris, et oppidis universis, quae dictis principatibus attinebant. De terris vero Bohemiae et Moraviae praestito fidelitatis homagio meruit investiri [a 2Kb] . Hunc itaque principem gloriosum vestrae committimus sanctitati, pater piissime, 414 supplicantes humiliter et [non tam humiliter quam] devote, quatenus propter Deum principaliter vobis habere dignemini recommissum praedictum dominum nostrum, in cujus manibus his diebus [b 1Kb] prout signis apparuit evidentibus divina justitia laudabiliter triumphavit.



EPISTOLA XXX. Rudolphus regem Ungariae laudat de suscepto secum bello contra regem Bohemiae
(An. Dom. 1278, cod. Rud. XXX.)
[Col. 0785C]

ARGUMENTUM.---Cum Ladislaus rex Ungariae se opportune laturum auxilia rescripsisset, Rudolphus laetitia exsultans, in laudes eximias, uberrimas gratias, promissionesque amplissimas effunditur. [Col. 0786A] Insignem ei legationem adornat, similem ab eo recepturus, si libuerit.

Illustri et magnifico principi domino domino L., etc., affectum paternae dulcedinis cum salute [c 1Kb] . O quam celebre, quam insigne praesagium affuturae laetitiae! O quam grandis, quam eximiae virtuositatis indicium nostris inditum est praecordiis de filio tam praeclaro, tam 415 excelso prae regibus terrae, qui gradatim ad culmina probitatis ascendens, in annis teneris praematuris nititur adornari morum annosorum insigniis, et adulti viri uxore [d 1Kb] vestiri. Sane quam immensae, quam inexplicabilis cordi nostro materiam exsultationis infuderit, quod ad ulciscendas nostras et vestras injurias [e 1Kb] , quae quibusdam individuis nexibus uniuntur, contra communem hostem imperii Romani et regni Ungariae, vestram potentiam tam potenter et magnanimiter excitastis, non sufficit lingua depromere, vel scribentis calamus dignis condecentiis exarare. Propter quod in divinae [Col. 0786B] laudis praeconium organi nostri jubilum attollentes, ad uberiores quas possumus regiae celsitudini grates et gratias inclinamus, magnopere pollicendo, quod nunquam ullius hostilitatis adversitas pacta vobis indissociabilia foedera poterit aliqualiter incurvare, quin causam vestram in omnibus proprie propriam reputemus [f 1Kb] . Ecce igitur nuntios nostros solemnes ad praesentiam vestram de latere nostro transmittimus, ut vobiscum provide tractent et ordinent, qualiter nobis et vobis ultra sit magnificentius et consultius procedendum; quod tamen omnino dispositioni vestrae relinquimus, cujus nutui nostra desideria coaptamus, et si fortassis vestrae regali prudentiae videatur expediens, quod cum ipsis nuntiis nostris ad nos discretos nuntios vestros de vestro latere destinetis, id valde gratum habebimus, eos qua decebit benevolentia recepturi et ad vos cum expeditione gratuita remissuri.



416 EPISTOLA XXXI. Rudolphus cuidam significat conditiones foederis inter ipsum et Ungariae regem initas.
(An. Dom. 1277, cod. Rud. XXXI.)
[Col. 0786C]

ARGUMENTUM.---Rudolphus enuntiat quemadmodum ab se tandem foedus est initum cum Ladislao rege Ungarorum, quod pridem fieri coeptum per legatos ultro citroque missos, deinde ratum habitum [Col. 0787A] litteris publicis, ac demum utriusque contrahentis juncta dextra, sacramenti loco, absolutum fuerat. Ejusdemque praecipue initi adversus Bohemorum regem conditiones enarrat

Ordinator boni consilii et rectarum dispositor voluntatum nos cum magnifico principe domino L. sic uniformiter concordavit, quod alter nostrum in alterius damnis et lucris, commodis et incommodis factum proprium versari aestimet et suum speciale reputet interesse [a 1Kb] . Nuper quidem nobis convenientibus, et laeta spectantibus visione N. universas et singulas promissiones seu ordinationes hinc inde per nostros consiliarios diversis temporibus inchoatas, et tandem utriusque nostrum patentibus litteris approbatas nos ambo reges pariter constituti ratas et gratas habere, et perpetuo conservare promisimus, fide data alter alteri manualiter, quam vice et loco praestitimus sacramenti [b 2Kb] . Hoc etiam de communi adjecimus voluntate, quod in litibus et quaestionibus [Col. 0787B] super damnis datis et injuriis irrogatis, vel aliis quibuscunque quas habemus adversus 417 illustrem regem Bohemiae, unus alterum tam fideliter quam viriliter adjuvabit, nec unquam sine alterius beneplacito et consensu cum praedicto rege treugas, pacem vel concordiam celebrabit; nec de ipsis tractatum habebit, ad quod nos astrinximus sub ejusdem fidei sponsione [c 1Kb] . Caeterum de terminis terrarum nostrarum legaliter distinguendis et distinctis in pace et concordia observandis, taliter duximus ordinandum, etc.



EPISTOLA XXXII. Rudolphus quemdam principem certiorem facit de obtenta insigni a rege Bohemiae victoria.
(An. Dom. 1278, cod. Rud. XXXII.)
[Col. 0788A]

ARGUMENTUM.---Nuntiat amico principi insignem de Ottocaro victoriam ab se ac foederato rege Hungarorum reportatam, cum Ottocari plurimaeque Bohemorum nobilitatis caede. Tantum de potentissimo hoste triumphum uni Deo acceptum referri, cujus clementia in extremo periculo morti ereptus fuerat. Ipsi et beatae Mariae virgini gratias referendas.

Quantis opprobriis et probrosis injuriis indesinens reipublicae disturbator quondam Ottocarus rex Bohemiae illustris nos impulerit, ut ad ejus conatus nefarios refrenandos manum nostrae potentiae levaremus, nemo te novit melius, nemo vidit apertius quam tu, princeps charissime, qui conspirationes quas idem rex adversus nostram salutem fecerat, insidiarum jacula quae tetenderat, laqueos quos absconderat, non ignoras. Et quoniam de torrente tanti discriminis [Col. 0788B] aliquando nobiscum laqueos amaritudinis, haustus felleos accepisti [d 2Kb] , dignum credimus ut et nunc laetificatus 418 ex nostra triumphali victoria feliciter satieris, postquam rei gestae perceperis ex his nostris litteris qualitatem. Scias itaque quod nos feria quinta proxima post festum beati Bartholomaei apostoli eo loco locavimus castra nostra, quo a tentoriis dicti regis Bohemiae vix ad spatium dimidii milliaris Teutonici distabamus. Mane vero sextae feriae [e 1Kb] subsequentis, una cum dilecto filio nostro [f 1Kb] rege Hungariae procedentes, cuneos acierum nostrarum adjunximus hostium stationi, sicque hora diei quasi sexta [g 1Kb] inter nos gravis pugna committitur, in qua dictus rex Bohemiae, more strenui pugilis viriliter se defendens, tandem victus occubuit, non a [Col. 0789A] nostra virtute prostratus, sed Deo potius impugnantes rempublicam subito expugnante collisus [a 1Kb] . In quo etiam bello nobiles regni Bohemiae potiores aut mortui gladio ceciderunt, aut victi certamine, dum se ad praesidium fugae converterent, ab insequentibus sunt detenti. Verum cum ex veris et certis indiciis nobis constet quod non nostra sed summi Dei vitam nostram in tanto discrimine misericorditer protegentis potentia triumphavit, praesentem praeclaram victoriam illius titulis et honori ascribimus, qui ad nostrae humilitatis angustias finiendas, immensae clementiae suae misericordes oculos tunc misericorditer inclinavit, dum extremae necessitatis periculum imminebat, [b 1Kb] . Tu igitur, princeps charissime, grates Altissimo 419 referas, et ad laudes gloriosae Mariae virginis [c 1Kb] cor revolvas, quorum praesidiis vita nostra morti proxima salva substitit, et honor Romani imperii miserabiliter incurvatus virtute mirabili respiravit.



EPISTOLA XXXIII. Idem Rudolphus eamdem victoriam summo pontifici Romano significat.
(An Dom. 1278, cod. Rud. XXXIII.)
[Col. 0789B]

ARGUMENTUM.---Nicolao III summo pontifici insignem eamdem victoriam enuntians, de Bohemorum regis perjurio, ac de pugnae hujus extremae causis certis, certoque principio diligenter disserit.

Intimandum fore credimus apostolicae sanctitati [d 1Kb] , quis eventus finiverit litem illam, qua quondam illustris rex Bohemiae infatigabilis reipublicae fatigator, nostraeque salutis et vitae notorius persecutor [Col. 0790A] se adversus nos, et Romanum imperium improvide elevavit, post praestita nobis et ab ipso male contempta fidelitatis et homagii sacramenta. Dictus siquidem rex in festo Pentecostes proxime praeterito [e 1Kb] , contra terras imperii castra movens, ipsasque 420 rapinarum et incendiorum vastitati subjiciens castra quaedam et oppida hostiliter expugnavit. Tot et tantis damnosis injuriis, et probrosis contumeliis, et contemptibus nos impellens, quod ad statum reipublicae defendendum, cujus idem rex pene suffoderat fundamenta, oportuerit saltem sero gladii nobis a Deo commissi educere potestatem [f 1Kb] . Sic itaque in crastino beati Bartholomaei (festo) nos et filius noster Ludovicus [g 1Kb] rex Hungariae eo loco locavimus castra nostra, ubi ab exercitu regis Bohemiae vix ad milliare Teutonicum distabamus. Mane vero sextae feriae subsequentis aeterni Dei auxilio invocato processimus, signisque belligeris elevatis [h 1Kb] eo pervenimus, ubi rex Bohemiae dispositis aciebus finem [Col. 0790B] praelii exspectabat. Illic milites utriusque, dum signa hinc inde prospiciunt, fero impetu glomerantur in unum, illic de virium paritate inter nos strictis ensibus disputatur. Tantus quoque inerat parti utrilibet triumphandi affectus, ut morte victoriam comparare et vivere moriendo rem dignam et debitam quilibet aestimaret. Illic milites strenui equorum ungulis substernuntur, illic tanto sanguine humano terra perfunditur, ut nedum pugnantibus, sed et pugnae duritiam intuentibus vitae taedium esse posset. Tandem vero militia nostra non sua, sed omnipotentis Dei virtute praevalens, milites regis Bohemiae in vicinum amnem impulit, ubi fere omnes aut gladio interempti, aut flumine suffocati, aut capti, ab hostibus defecerunt. Sicque fugae praesidium paucis profuit, [Col. 0791A] nam fere omnes apud nos [aut] capti, aut mortui remanserunt. Licet autem rex praedictus 421 militum suorum agmina dissipata videret, seque fere ab omnibus derelictum, adhuc tamen victricibus signis nostris cedere noluit, sed more et animo giganteo virtute mirabili se defendit, donec quidam ex nostris militibus ipsum mortaliter vulneratum una cum dextrario dejecerunt [a 1Kb] . Tunc demum ille rex magnificus cum victoria vitam perdidit, quem non nostrae potentiae fortitudo, sed Dei excelsi dextera causam nostram misericorditer judicans interemit. Nos igitur haec et alia beneficia ab eo qui eadem nobis contulit humiliter cognoscentes, et ad laudem et gloriam sui sanctissimi nominis referentes, ad omne illud quod gratum altissimo regi Dei filio Jesu Christo [b 1Kb] esse sciverimus, devotiori promptitudine nostram sollicitudinem convertemus [c 2Kb] .



EPISTOLA XXXIV. Rudolphus victor indulget Ottocari victi liberis.
(An. Dom. 1278, cod. Rud. XXXIV.)
[Col. 0791B]

ARGUMENTUM.---Pars diplomatis, quo Rudolphus clementiam suam, optimorum principum exemplo, in pupillos Bohemiae regis liberos demonstrat, suamque iis gratiam et dilectionem elargitur.

Rudolphus, etc. [Dei gratia Romanorum rex semper Augustus], omnibus in perpetuum. Divi principes, qui divino nutu terrenum imperium tam armis quam legibus direxerunt, illam sibi virtutem, quasi proprie propriam attraxerunt, 422 ut non minus victis parcere et prostratis pie compati quam rebelles vincere et superbos reprimere cogitarent. Sicque reipublicae victricem potentiam misericordia temperabant, sic quoque terribiles hostibus et devotis amabiles se fecerunt [d 1Kb] . Horum principum et majorum nostrorum vestigiis inhaerere volentes, ad pupillos quondam Ottocari [Ottogari] illustris regis Bohemiae [e 1Kb] oculos nostrae mansuetudinis clementi [Col. 0791C] intuitu convertentes, ipsis pueris gratiae nostrae gremium, plenique favoris securum refugium aperimus, etc.



EPISTOLA XXXV. Privilegium civitatis Brunensis in Moravia.
(An. Dom. 1279, cod. Rud. XXXV.)

ARGUMENTUM.---Libertates, consuetudines, jura, [Col. 0792A] privilegia, ab Ottocaro approbata Brunensi civitati Moraviae, rata habet, nonnullis eorum ampliatis. Rerum et personarum immunitatem perpetua sanctione roborat. Judaeos civium oneribus fore obnoxios juxta consuetudinem decernit.

Romani vires imperii pietate potius quam tyrannide dilatare volentes illis venas clementis veniae liberaliter aperimus, qui ad portum nostri refugii veniunt gratiam petituri. Hinc est quod nos dilectos fideles nostros cives Brunenses, qui seipsos et ipsam civitatem nostro potentatui humiliter subjecerunt, ad plenitudinem nostri favoris et gratiae gratiosa colligimus voluntate, eisdem civibus tenore praesentium hujus dimissi [Fors., hinc dimissis] confirmantes omnes et singulas 423 libertates, jura, privilegia et consuetudines, quae, vel quas ex indulto quondam Ottocari illustris regis Bohemiae sine contradictione cujuslibet tenuerunt [f 1Kb] . Ex quibus aliquas gratias ipsis factas praesentibus ampliamus. In primis [Col. 0792B] volumus, ut telonium quod ad usus civitatis ejusdem dictus rex octo annis continuis, ut dicitur, deputavit, duodecim annis continuis ad usum civitatis petineat, ad gratiam dicti regis annos quatuor apponentes. Hoc etiam statuimus, ne praedicti cives per diversas civitates et loca imperii pro suis necessitatibus transeuntes, praetextu damnorum vel promissionum a rege Bohemiae cuicunque factorum per aliquem pignorentur in facultatibus vel personis [g 1Kb] . Illam etiam gratiam qua per terras Bohemiae et Moraviae sine solutione telonii hactenus transierunt, ratam perpetuo robore volumus permanere. Caeterum si praedicti cives probaverint legitimis documentis, quod duae villae Curin et Streletz ipsis per regem Bohemiae pro marcis trecentis et quinquaginta pignori fuerint obligatae, nos eidem obligationi centum quinquaginta marcas apponimus, et sic pro quingentis marcis nexu pignoris tenebuntur. Insuper areae quae ad usum civitatis antiquitus pertinebant [Col. 0792C] ad ejusdem civitatis commodum revertantur sine praejudicio alieno. Ad haec perpetua sanctione statuimus, ut nullus baronum seu nobilium terrae infra muros civitatis in rebus aut personis civium aliquam violentiam perpetrare praesumat. Cordi quidem nobis est, ut quaecunque immunitas vel libertas eisdem civibus a munificentia regum Bohemiae est collata et integra adhuc observata, jure perpetuo roborata [Col. 0793A] subsistat, nec cujusquam ausu temerario ad injuriam nostri culminis temeretur. De Judaeis quoque taliter judicamus, ut in civitatis oneribus una cum civibus sustinendis servatas hactenus consuetudines non offendant [a 1Kb] .



424 EPISTOLA XXXVI. Rudolphus regem Hungariae certiorem facit de statu Bohemiae et Moraviae.
(An. Dom. 1279, cod. Rud. XXXVI.)

ARGUMENTUM.---Ladislao Hungariae regi, quem merita effert laude ob validum auxilium in extremo conflictu cum Ottocaro, omni asseveratione affirmat, nec foedus, nec amicitiam, quoad vixerit, defecturam. Episcopum Olomucensem et proceres Moraviae sibi et imperio homagium fecisse coram religiosis, qui de statu etiam Bohemiae illum instruent. Hinc suos obsides ei restitutum iri commutatione nobilium Bohemorum existentium apud [Col. 0793B] Hungaros. Joannem et fratres utrique olim infensos se noluisse in suam gratiam et patrocinium recipere, neque id facturum deinceps, nisi eisdem, miseratus ipse, indulserit: imo secum ulturum injurias, si id maluerit.

Magnifico principi, etc. Rudolphus, etc. [b 1Kb] Luminosa sunt opera probitatis quibus vestra regia celsitudo tempore quo oportuit nobis contulit experiri certae societatis vestrae plenam constantiam et immaculatae fidei infallibilem veritatem, nec non ut amodo discernamus ab aliis [Fors., discurramus apud alios], quid de vobis praesumere debeamus, cum vestrae fidei certitudo apud nos fidis operibus sit probata. Meruit quoque juvenilis animi vestri valida fortitudo, ut dum de nostris fautoribus et amicis nobiscum late conferimus, vos aliis omnibus praeferendum prae caeteris diligamus [c 1Kb] . Et licet dilectus nobis quondam N. illustris filiae nostrae sponsus [d 1Kb] , ut dicitur, cursu, proh dolor! nimis praepeti metam transiverit brevis vitae, nostrae tamen societatis et [Col. 0793C] amicitiae vobiscum initae fundamentum immobile dum vixerimus permanebit. De quo, fili et amice charissime, certa vobis sit et indubitabilis certitudo. Sane viri religiosi, viri utique vestri honoris fervidi zelatores, de processu nostro in regno Bohemiae habito clare vos instruent, in quorum praesentia vener. Olomucensis episcopus [e 2Kb] , et quidam barones Moraviae nobis et Romano imperio 425 fidelitatis homagia praestiterunt. Quamvis autem facile nobis esset tam regnum quam pueros extremae subjicere vastitati, multis tamen salubrius et Deo gratius videbatur, [Col. 0794A] ut ad vestrum et nostrum propositum consequendum, sine tot hominum et maxime puerorum perpetuo exterminio veniremus. Nec dubitet regia celsitudo, quod sive fiat, sive deficiat vobis dicta assignatio puerorum, vestrum in hac parte negotium fideli constantia sicut nostrum proprium prosequemur [f 1Kb] ; et quia quidam Bohemi nobiles a vestris baronibus detinentur per quos posset rerum vestrarum restitutio de facili promoveri, serenitati vestrae consulimus et ex animo supplicamus, quatenus pro liberatione quatuor personarum dignemini laborare; quarum absolutio vestrae et nostrae ut diximus voluntati [g 1Kb] . . . . . Caeterum Joannes comes nos multum solicitat, ut sibi factam nobis injuriam ex animo remittentes, ipsum volentem ad nos divertere sub protectionis gratia colligamus: cui aliud non curavimus respondere, quam quod regis et regni Hungariae indevotos ad servitia nostra colligere dedignamur. Quod si forte dicti Joannis et fratrum suorum excessibus [Col. 0794B] dignatio vestra regia dignum duxerit misereri, attente petimus ut damnorum nostrorum innumerabilium per ipsos nobis hostiliter illatorum mentio habeatur. Certos quoque vos reddimus, quod eosdem sine vestro expresso beneplacito nullatenus colligemus, sed si de vindicta communis injuriae cogitare curabitis, utilitatem nostri fidelis et potentis auxilii in his et in omnibus aliis sentietis.



426 EPISTOLA XXXVII. Summo pontifici Romano Rudolphus scribit, et Ecclesiae Romanae quaecunque hactenus ab ipso postulavit, liberalissime concedit.
(An. Dom. 1277, cod. Rud. XXXVII.)

ARGUMENTUM.---Nicolai III hauddum consecrati epistolae, praedecessorum suorum repetita per Nuntios et apostolicas litteras singillatim renovanti, reponit, se quantocius obsecuturum filiali obedientia. Se et imperium sanctae sedi submittit. Orat ut legatos [Col. 0794C] suos de coronatione, societate cum Carolo Siciliae rege, caeterisque negotiis acturos benigne audiat et dirigat. Ac denique clerum, quem nuper liberalissimum expertus fuerat, ejusque causas omnes ei prorsus vehementer etiam atque etiam commendat.

Sanctissimo, etc. Rudolphus, etc. Sincerae devotionis integritas et affectus congrui promptitudo, quae circa sacrosanctam Romanam Ecclesiam matrem nostram piissimam pridem in pectore nostro tenaciter radicata coaluit, nunc novissime his diebus [h 2Kb] , quibus [Col. 0795A] nobis et Christiano populo providentia summi patris de apostolico patre providit ad votum [a 1Kb] , sic pullulat et excrescit uberius, sic in omnem justitiae semitam nostrae mentis interiora convertit, quod non solum in nobis mali suspicio, qua nos eadem mater Ecclesia poterat habuisse notabiles, jam perfecte rescinditur, sed et omnis mali species, quae in re gesta oculata conjecturatione perpendi potuerat, ut intentio filialis, quae nunquam revera declinavit 427 in devium, claro clarius elucescat, in patris aspectibus penitus amputatur [b 2Kb] . Ecce igitur universa et singula quae a nobis hactenus alma mater Ecclesia postulasse dignoscitur tam per nuntios quam per litteras speciales, applausu benevolo et assensu gratuito liberaliter approbantes, in his et omnibus [Col. 0796A] aliis concepimus apostolicis beneplacitis aequanimiter conformare [c 1Kb] , supplicantes humiliter vestrae clementissimae sanctitati, quatenus nos, et creditum coelitus nobis imperium ad honorem Altissimi et salutem populi Christiani dignemini provida dispensatione dirigere, nec non apostolicae gratiae beneficio confovere [d 1Kb] . Porro industrios et prudentes viros N. et N. ad beatitudinis vestrae pedes fiducialissime destinamus, ut super principali negotio, super amicitia inter nos et inclytum N. juxta providentiae vestrae consilium, si hoc voto nostro consideat, solidanda, et super omnibus aliis reipublicae Christianae negotiis, quae per vestrae pietatis industriam promoveri desiderant, nutus vestri fotamine dirigantur [e 5Kb] . Idcirco petitiones nostras et etiam specialiter 428 [Col. 0797A] clericorum nostrorum, qui gratis et fructuosis [a 1Kb] obsequiis nobis valde se placitos exhibent ac acceptos, seu quae ministerio nuntiorum ipsorum eosdem vestrae [Col. 0798A] sanctitati proponi contigerit, exoptatae propitiationis vestrae dulcedine petimus efficaciter exaudiri.



429 LIBER TERTIUS.
[Col. 0797]




EPISTOLA PRIMA. Sacri Romani imperii electores confirmant donationem Annae imperatrici primae uxori [a 1Kb] factam a Rudolpho imperatore.
(An. Dom. 1279, cod. Rud. I.)
[Col. 0797B]

ARGUMENTUM.---Sacri Rom. imp. electores ratam habent donationem mille marcarum annui reditus [b 1Kb] a Rudolpho rege Romanorum factam Annae reginae [Col. 0797C] uxori suae ex castris, terris et possessionibus suo arbitratu deputandis, modo earum custodes jurejurando promittant, regina obeunte eos reditus ad jus imperii restitutum iri.

Virtutum candor eximius et laudanda praesentia bonitatis, quibus inclyta domina nostra Anna regina [c 1Kb] praedicabiliter adornatur, ex suae nos delectamento fragrantiae taliter recreando gratificant, et gratificando delectant, quod ad ipsius honorem et commodum ampliandum libenter assurgimus, et ad cuncta, quae sibi in salutem proficiant, liberaliter invitamur. Hinc est quod nosse vos volumus universos, quod nos una cum aliis nostris coelectoribus [d 1Kb] in hoc [Col. 0798B] motu voluntario consentimus, et plenum ac liberum impertimur assensum, quod serenissimus dominus noster Rudolphus inclytus consors thori sui eidem dominae nostrae in bonis, castris, terris, et possessionibus aliis usque ad mille marcas auri redditus in locis sibi opportunioribus, ubi et expedientius viderit, valeat assignare, ab ipsa domina nostra ad tempora vitae suae pacifice possidenda [e 1Kb] ; 430 ita tamen, quod custodes castrorum, terrarum, possessionum hujus [Col. 0798C] modi, ad hoc jurejurando se obligent, quod mox ipsa domina nostra Anna regina inclyta sublata de medio, eadem bona ad proprietatem et jus imperii fideliter restituant et reducant [f 1Kb] .





EPISTOLA II. Civitas quaedam Rudolpho gratulatur de prosperis successibus.
(An. Dom. 1277, cod. Rud. II.)

ARGUMENTUM.---Cum ad remotas imperii provincias fama pervenisset, Rudolphum suam in potestatem redegisse Austriam et caeteras provincias, civitas quaedam fidelis subdita regi gratulatur de prospero [Col. 0799A] eventu, felicioremque ominans, demisse orat, ut scriptis ad se litteris rei veritatem significare non dedignetur.

Excellentissimo, etc. N. Civitas promptissimum devotae fidelitatis obsequium [a 1Kb] . Quantas possumus omnipotenti Deo gratias agimus, quod ad regiae respiciens causae justitiam donare voluit, prout audivimus, ut serenitatis vestrae consiliis atque actuum processibus prospera cuncta succedant. De quo devotionis et fidei nostrae credulitas ad hoc, quod desiderat, facile applicata, conceptis gaudiis in laetitia reflorescit, ardenter appetens fructum notitiae certissimae 431 veritatis. Quapropter vestrae dominii majestatis devotione reverendissima supplicamus, quatenus de processibus et successibus vestris quos utinam providentiae divinae justitia bene promovendo, custodiat et perducat ad melius, velitis avidam nostrae devotionis fidem scripti veritate regii declarare, ut gaudium quod in auditu concepit prona devotorum credulitas, [Col. 0799B] in portum certitudinis optatae perducat infallibilis vestrae veritas majestatis, cujus est de nobis praecipere ac vetare, atque statuere sicut libet, quibus promptum est, et erit omnia jussa capere, atque pro posse perficere, quaecunque metuendae majestatis mandatum injunxerit, nullatenus negligendum.





EPISTOLA III. Ejusdem cum superiori epistola argumenti.
(An. Dom. 1279, cod. Rud. III.)

ARGUMENTUM.---Alia civitas audita insigni victoria de rege Bohemorum rebellare auso adversus Rudolphum justissimum principem, eidem se gaudio exsultare significat ob recentem triumphum, summaque cum devotione illum orat, ut sibi de tantae ejus gloriae certissimo nuntio sollicitae, regias litteras mittere dignetur.

Serenissimo, etc. N. Civitas ad cuncta obsequia se paratos [b 1Kb] . Necesse habet, inconcussum esse [Col. 0799C] veritatis divinae promissum, et omnis potentia ad nihilitatem conteritur, quae contra nutum summi principis communitur. Scriptum est enim, quidquam maligni non posse adversari justo regi cum sederit super sedem, et est Spiritus Dei qui loquitur, adversus quem frustra se attollere omnis arrogantia congrassatur. Audivimus, justissime rex, quosdam in rebellionis audacia contra majestatem regiam praesumpsisse, et conatos fuisse sedi justitiae adversari; quos excellentia vestra triumphaliter superando subegit [c 1Kb] , ad planum sedavit obicis asperum, fecit dura mollescere, ac inimicas elationes cornua stabilia non habere. Super quibus corda nostra conceptis gaudiis adimplentur, et 432 non desinunt in felicitate regia reflorere, tripudiorum recentibus ornamentis. Hic est namque praecipuus nostrae mentis ardor, haec intimorum votiva, ut sublimitas vestra cunctis septa prosperis incrementis assiduis condensetur. Verum quia efficacius declarata plus [Col. 0799D] valent, et laetius principis assertio gloriosa subintrat, sacrae regiae majestati devotissime supplicamus, [Col. 0800A] quatenus de processibus, quibus providentia divina suppeditat, velitis aliquid iutimare, per quod avida vestrarum exaltationum nostra devotio inter adeptos laetae tranquillitatis modos tutissime foveatur.



EPISTOLA IV Committit cuidam defensionem monasterii devastati.
(An. Dom. 1279, cod. Rud. IV.)

ARGUMENTUM.---Rudolphus abbatis N. precibus motus, qui plures monasterio suo illatas esse injurias querebatur a perversis hominibus, monasterium istud, fratres, res, et personas ad idem spectantes committit N. juxta abbatis desiderium, regia auctoritate illi mandans, ut nulli deinceps molestiae obnoxium esse permittat.

Imperatoriae dignitatis diademate [d 1Kb] ac dextera fortitudinis manus sceptrigerae insigniis renitentes, dum rimamur mentis nostrae secretarium, revolventes, quid unctio, quid sceptrum, quid corona regia [Col. 0800B] [e 1Kb] significet divinitus nobis data, in sacrae delibutionis oleo, quo armi regii sunt peruncti, clementiam, seu misericordiam in afflictos et attritos exercendam, in corona praeeminentiam, in sceptro potestatem defendendi oppressos per fortitudinis dexteram intelligimus, colligimus et perpendimus evidenter. Quapropter cordi nobis est omnes Romano imperio subditos, praesertim autem ecclesias et ecclesiasticas personas ab insultibus maleficorum quorumlibet protegere, et ad reprimendam perversorum astutiam consurgere toto posse. Sane honorabilis vir N. abbas monasterii N. ad nostram venit praesentiam, nobis lamentabiliter conquerendo, 433 quod quidam, maligni spiritus seducti impulsibus, Deum non timentes, nec homines reverentes, ejus monasterium in suis hominibus et possessionibus per rapinas et spolia multis injuriis affecerunt. Timens igitur idem pater venerabilis, et praeteritorum eventibus conjecturam pessimam futurorum, [Col. 0800C] nostrae majestati humiliter supplicavit, ut praedictum monasterium tuae devotioni committeremus cum omnibus suis defendendum ab incursibus malignorum. Nos itaque ipsius precibus inclinati tuae fidei puritatem praesentibus duximus requirendam, regia nihilominus tibi auctoritate mandantes et concedentes, quatenus praedictum monasterium fratrumque conventum, homines, ipsorum possessiones, bona mobilia et immobilia, nec non omnia ad ipsum monasterium pertinentia vice nostri manuteneas, protegas, defendas, nec permittas ex nunc et in antea ab aliquo indebite molestari.



EPISTOLA V. Rudolphus regi Franciae [f 1Kb] de contracta cum ipso affinitate congratulatur
(An. Dom. 1279, cod. Rud. V.)

ARGUMENTUM.---Cum per nuptias a Nicolao III conciliatas Clementiae filiae suae cum Carolo Martello [Col. 0800D] Caroli regis Siciliae nepote, affinitatem optatam contraxisset cum inclyta domo Franciae, laetabundus [Col. 0801A] Philippo III regi officiosissimis litteris rem significat, suam benevolentiam opportune utilem fore promittens.

Inter caetera quaelibet augustalium titulorum insignia nobis attributa divinitus, inter multa votivae felicitatis auspicia, quibus dextera Domini latera nostra circumdedit, incessanter id animo nostro revera suavitatis arrisit in osculo, id immensae laetitiae poculo nostra praecordia fecundavit, quod inter nos et vos, in quem utique proavita strenuitas vires et animos propagavit, affinitatis amicae connubia sunt contracta [a 2Kb] . Quae quidem eo indissociabilius, 434 eo indisjunctius semper servare non solum, sed et corroborare disponimus, quo cum inclyta domo Franciae couniri nos desiderabilius delectat. De nobis igitur quaesumus regia celsitudo fiduciae plenioris ex litterarum nostrarum affatibus argumenta suscipiat, quod in opportunitatibus vobis nostra sollicitudo non deerit, sed ad cuncta [Col. 0801B] quae vobis honoris et gloriae incremento cessura noverimus, se officiose benevolam et ultroneam exhibebit [b 1Kb] .



EPISTOLA VI. Rudolphus scribit civitati cuidam fidelitatem ejus laudans.
(An. Dom. 1279, cod. Rud. VI.)

ARGUMENTUM.---Civitati Tusciae, quae suam fidem testata erat erga Romanum imperium, respondet, se eam magnopere commendaturum Romano pontifici, mittitque ad eam legatum, qui suo nomine nonnulla proponet in exsecutionem mittenda.

Rudolphus, etc. Litteras vestras quas regio culmini direxistis affectione benigna suscepimus, vestrae devotionis et fidei quam ad sacrum imperium geritis expressivas. Sane memorabilem probitatis vestrae constantiam, quae vos in agendis imperii decoravit pro sua commendatione prosequimur circa [Col. 0801C] ea quae vestrae quietis vestrique provectus augmenta respiciunt, vigilanter intendere disponentes, apud sanctissimum patrem nostrum dominum summum pontificem, ut paternae benevolentiae vobis praetendat umbraculum, curas nostras et operas, quantum [Col. 0802A] poterimus impensuri [c 1Kb] . Porro universitatis vestrae prudentiam exhortamur 435 attentius et rogamus, quatenus N. familiari dilecto super his quae vobis nostro nomine proposuerit, fidem adhibere non dubiam et effectus congrui beneficium impertiri velitis, ut propter hoc vobis ad cuncta quae vobis profutura noverimus semper specialiter astringamur



EPISTOLA VII. Rudolphus dolet quemdam terram suam transiisse incognitum.
(An. Dom. 1279, cod. Rud. VII.)

ARGUMENTUM.---Principi amicissimo suaviter succenset, quod per Austriae provincias currendo pertransiens, mutuo utrumque solatio collocutionis orbaverit. Legatum mittit mutuae excusationis interpretem.

Rudolphus, etc. [d 1Kb] Quod transitus vester per terrae [Col. 0802B] nostrae districtus tam clandestinus exstitit et festinus, ut nobis vestrae visionis et allocutionis amabili recreari solatio non liceret, id non levem nobis materiam conturbationis intrinsecae generavit, ut pote cum quo unum cor et eamdem fore animam placide nos delectat. Eo etenim vehementius dolemus super eo, quo amplius et vos affectasse confidimus, nostra potiori praesentia frui versa vice. Ut igitur hinc et inde super his excusationis amicae remedicabile beneficium intercedat, ecce quod N. credentialis, [e 1Kb] etc.



436 EPISTOLA VIII. Rudolphus contrahit cum cardinale quodam amicitiam.
(An. Dom. 1279, cod. Rud. VIII.)

ARGUMENTUM.---S. R. E. cardinalem, cujus nomen in Germania ore omnium celebrabatur, tanquam consilio, et auctoritate apud sanctam sedem plurimum valentis, et quicum rarum habuerat commercium litterarum, ut frequentius deinceps habeat, [Col. 0802C] ad suam necessitudinem adjungere optat, seque illum brevi coram allocuturum sperat.

Venerabili, etc. Rudolphus, etc. Tot et tanta de virtuosis actibus vestris apud nos rumorum invaluere [Col. 0803A] praeconia, tot et tantis alma mater Ecclesia vestrae praedicabilis famae, vestri ministeriosi consilii decoratur insigniis, et auctoritatis eximiae titulis adornatur, quod plurimum nos delectat familiaritatis alternae vobiscum inire solatia et affectuum mutuorum conformi dulcedine [a 1Kb] . . . . . Licet igitur hactenus vobis locorum inhabilitate distantibus, rara nostrae salutationis epistola nostrae mentis interiora suggesserit, licet non crebra litterarum vestrarum allocutione fuerimus recreati, spei tamen conceptae de vestra benevolentia rivulus manare non desinit, sed augmento continuo fecundatur. Nos enim deinceps, opportunitate captata, non solum vos litteris visitare disponimus, verum in proximo, duce Altissimo, vobis praesentialiter offerre nos [b 2Kb] , ut gratae dilectionis affectio successivis concreta profectibus in profusos et proficuos gratiosi germinis palmites adolescat. Ecce igitur honorabilem, etc.



437 EPISTOLA IX. Rudolphus scribit cardinali [c 1Kb] se ipsi commendans et negotia imperii.
(An. Dom. 1279, cod. Rud. IX.)
[Col. 0803B]

ARGUMENTUM.---Oratorem, sive procuratorem suum apud sanctam sedem ab omnibus legatis Roma redeuntibus multa laude affectum, spe praemiorum allicit, ac regiae gratiae et benevolentiae lenocinio alacritatem addit, ut ad sua et imperii negotia laudabiliter pergat.

Rudolphus, etc. Honorabili, et prudenti viro N. [d 1Kb] , etc. Nuntiorum nostrorum pro diversitate temporum de Romana curia redeuntium increbrescens et fida relatio laudes fidei vestrae purissimae, quam ad nos et imperium animo geritis indefesso, in comitatu regio tam profuso praeconio texuit et diffudit, quod vestrae gratae devotionis obsequia mente sedula recensentes, ad ea ferventer allicimur, quae honoris [Col. 0803C] vestri pariter et vestrorum accessura noverimus incremento. Vestram igitur honestatem affectu plenissimo duximus exhortandam, quatenus de benevolentiae nostrae privilegio gratioso securi, laudabilis vestri propositi curas et operas circa nos et nostra negotia laudabilioris continuationis officio prosequi non cessetis [e 1Kb] .





438 EPISTOLA X. Cives Leodienses conqueruntur de quibusdam clericis.
(An. Dom. 1279, cod. Rud. X.)
[Col. 0804A]

ARGUMENTUM.---Cives Leodienses conturbati ob privilegium clero civitatis antiquitus concessum, et a Rudolpho renovatum ac declaratum, quod nuper publicatum ab eodem fuerat: eo siquidem civitatis et provinciae totius leges ab ejusdem Rudolphi praedecessoribus conditae subvertebantur; ad eum confugiunt queribundi circumventionis obtentu, ut quoniam conditor legis ipse est ejusdem interpres et castigator, paci publicae civitatis et provinciae consulat, privilegium illud abrogando.

Serenissimo domino suo cives Leodienses, etc. Quia Dei, a quo omnis potestas egreditur, ordinatione summa reipublicae potentia vestrae dignoscitur clementiae attributa, ut per vestrae magnitudinis vigorem conservetur justitia, et injuriae exstirpentur, [Col. 0804B] fidelium debilitas relevetur, et fortium rebellio comprimatur, omnia justo legum libramine in Salvatoris servitio dirigendo, ad majestatis vestrae clementiam de penultimis Romani imperii finibus [f 1Kb] recurrentes, sub vestrae gratiae confidentia speciali celsitudini regiae duximus non absque dolore et perturbatione cordium intimandum, quod honorabiles viri clerus civitatis N., licet ipsum omni qua possumus veneratione colamus, civitatis tamen et totius patriae nostrae [g 1Kb] quietis et pacis impatiens, cum de illis nihil suspicaremur adversi, quoddam privilegium hactenus inauditum a vestra magnificentia sibi, ut asserunt, innovatum, confirmatum, seu etiam declaratum nuper apud nos fecit in multorum praesentia publicari. Quod perceptum et in publicationem deductum, quamvis tanquam improvisi tonitrui ictibus et fulminis terrore attonitam turbam turbaverit universam, ipsum tamen propter vestri venerationem felicis nominis audivimus reverenter, ipsiusque recepta copia, et deliberatione [Col. 0804C] super hoc matura praehabita, quia per idem si dici debet privilegium, tota lex civitatis et nostrae patriae pene 439 penitus absorbentur, et decoloratur status nostrae patriae generalis ab antiquis temporibus a vestris divis praedecessoribus ordinatus, post diversa consilia habita cum sapientibus et colloquia in communi, nostra deliberatio tandem in hoc [Col. 0805A] resedit, quod quia ejus est legem interpretari, vel emendare, cujus est condere [a 1Kb] , ad vestrae majestatis audientiam, quam in hac parte calliditate impetrantium credimus circumventam, sub certa forma duximus communiter et solemniter proclamandum. Sperantes, et in Altissimo confidentes, quod cum vobis patuerit inconvenientia et pericula ex tali privilegio proventura, vestra provida et benevola sapientia remediis fidelium subjectorum invigilans, a tantis nos turbationibus et totius patriae gravaminibus relevabit, et ad statum pacificum et antiquum, amputatis noxiis novitatibus, salubriter omnia reformabit.



EPISTOLA XI. Rudolphus cives Maguntinos hortatur ad concordiam.
(An. Dom. 1280, cod. Rud. XI.)

ARGUMENTUM.---A legato Moguntinorum admonitus simultatum inter cives et ministeriales, qui rem [Col. 0805B] armis decidere constituerant: simulque rogatus, ut regia objecta auctoritate imminenti conflagrationi occurrat, respondet prudentia et moderatione utendum, ut stricti enses ab aemulis deponantur. Eadem fini se deputasse G. comitem, ut consiliis cum eo communicatis incendium exstinguant.

Rudolphus, etc., civibus Maguntinis. Exortae discordiae odiosa turbatio, quae in finibus vestris seminaria suscipit simultatum [b 1Kb] , 440 per industrium virum N. regiae celsitudini nuper exposita, tanto duriori nos pungit compassionis aculeo, quanto graviora sentimus ex ea totius terrae discrimina suboriri, volentes ad exstinctionem ipsius incendii studia nostra libenter et liberaliter applicare. Sane visum est nobis expediens, et consulimus bona fide, quod tantae ruinae dispendia praecaventes, qui estis animalia oculata [c 1Kb] , in hujus casus articulo per modestiae semitam incedatis. Jusjurandum, quod cum ministerialibus [d 1Kb] inivistis, ea rectitudinis linea [Col. 0805C] directuri, quod juramenti forma super communi pace praehabita, prorsus aliqua laesionis injuria non tangatur, sed ministeriales eosdem ad pacis et concordiae unionem ferventer inducere satagatis. Sic enim salvis vobis et domibus vestris, poterit ignis vicinus parietibus applicari. Quia domus in conflagrationis medio constituta, etsi non consumatur incendio, infirmatur tamen, exhaustis compaginum viribus ad ruinam. Rogamus igitur et attentius exhortamur, quatenus mox prosilientes in medias exterminii partes, tantae scissurae discrimina studeatis innatae prudentiae moderamine reparare [e 1Kb] . Et ecce infra triduum post recessum nuntii vestri de nostra praesentia, nobilem [Col. 0806A] virum G. comitem propter hoc ad vestram praesentiam destinare proponimus ut ipsius cooperante consilio per vos stricti enses de altercantium manibus rapiantur.



441 EPISTOLA XII. Rudolphus de eadem concordia clero Moguntino scribit.
(An. Dom. 1280, cod. Rud. XII.)

ARGUMENTUM.---Cleri Moguntini futura damna praevidentis precibus exoratus in eadem causa reponit, quod lubens efficacem navabit operam incendio illi praefocando, ut exitus brevi palam faciet.

Rudolphus, etc., decano et capitulo Maguntino. Tribulationum et calamitatum crudeles angustias, quibus bellicus impetus fines vestros invadere formidatur, tanto compassiviori nimirum commiseramur affectu, quanto ex his perniciosiora sentimus discrimina pullulare. Propter quod ferventibus vestris [Col. 0806B] allectionibus excitati ad stabile bonum concordiae, et ad exstirpanda totaliter germina simultatum libenter intendimus, efficaces et sedulas interponere partes nostras [f 1Kb] , prout auctore Domino, operis evidentia vos docebit.



EPISTOLA XIII Rudolphus providet cuidam domui regulari de ordine Poenitentium.
(An. Dom. 1280, cod. Rud. XIII.)

ARGUMENTUM.---Aegre ferens domum religiosam mulierum poenitentium in spiritualibus et temporalibus male admodum administrari, S. R. E. cardinalem enixe orat, ut provisores removeri obtineat a summo pontifice, eamque domum provinciali fratrum Minorum committi cum facultate ingrediendi claustrum pro Ecclesiae sacramentis administrandis.

[Col. 0806C] Quia in civitate nostra N. quaedam est domus regularis de ordine Poenitentium, quae pati dicitur tam in spiritualium quam in temporalium provisione defectum, nos ipsi domui eo compatientes instantius, quo illius sexus infirmitas propior est ad casum, 442 paternitatem vestram affectione qua possumus amplissima deposcimus et hortamur, quatenus cum personae praefatae domus ex provisorum suorum, qui sibi [ibi] nunc praesunt, incuria, gravia possent suae famae suaeque salutis incurrere nocumenta, apud dilectissimum patrem nostrum dominum summum pontificem [g 1Kb] cum effectu dignemini procurare, quod ipsa domus ex provisorum hujusmodi inutilium [Col. 0807A] vinculis absoluta, de caetero provisioni provincialis fratrum Minorum, ut circa eamdem dexterae fiat Excelsi mutatio committatur. Ita quod ipsis personis in ordine pristino permanentibus Poenitentium, provincialis praedictus per se, vel fratres ordinis sui idoneos, visitationis, et correctionis officium in easdem valeat exercere, et liceat ipsis fratribus ad id provide deputandis ipsarum Poenitentium claustrum intrare ad ministrandum ecclesiastica sacramenta, cum fuerit opportunum.





EPISTOLA XIV. Quidam ex curia Romana commendat quemdam Rudolpho imperatori [a 1Kb] .
(An. Dom. 1280, cod. Rud. XIV.)

ARGUMENTUM.---Procurator regis Romanorum in urbe illi commendat N. optime de eo meritum in negotio coronationis, ut praemio atque honoribus ab eodem affectus exemplo aliis sit, quod cum [Col. 0807B] alacritate animi sequantur.

Serenissimo, etc. [b 1Kb] Ad incrementum vestrae gloriae pertinere dignoscitur, si apud vestram celsitudinem benemeriti commendati 443 recipiant suae praemia probitatis, quo exemplo caeteri de bono in melius animentur. Unde quia vir discretus N. nobis in exaltationis vestrae negotio [c 1Kb] fideliter astitit, et commendabilem se ostendit, honorem vestrum pro suis viribus promovendo, eumdem vestrae excellentiae quamplurimum recommendo, vestrae magnificentiae pro eodem supplicans studiose, quatenus ipsum, cum ad vos venerit, de regia clementia benigne recipere, et in omnibus gratiose dignemini pertractare, tam debitae justitiae quam gratiae vestrae effectum eidem liberaliter impendentes, ut tam ipse quam reliqui exemplo simili provocati ad magnitudinis vestrae servitium studeant festinare.





EPISTOLA XV. Episcopus quidam gravamina sui episcopatus Rudolpho exponit.
(An. Dom. 1280, cod. Rud. XV.)
[Col. 0807C]

ARGUMENTUM.---Episcopus multis a Rudolpho beneficiis affectus, adeoque maxime ei devinctus, aegre admodum ferens non posse eum prosequi ad solemnitatem coronationis, quod sua sedes alieno aere gravis ac finitimorum insidiis obnoxia erat, praeterea ipse privatis personae incommodis detinebatur; se excusat obsequio non defuturum post ejus reditum promittens.

Serenissimo domino N. episcopus salutem cum obedientia, omni reverentia et honore. De regalis [Col. 0808A] abundantia largitatis confiteor me quam plures gratias et concessiones datas liberaliter recepisse, quae me adeo sui efficacia convicerunt, ut quanquam ex debito subjectionis de fidelitate majestati regiae astrictus tenear, in hoc tamen dilatata voluntas debitum superat, et ejusdem respectu debitum ipsum, licet in se grande sit, pene nullius est momenti. Propter quod me, et mea, ac quidquid sum excellentiae vestrae 444 totaliter offero; non desperans apud Deum reperire gratiam, apud quem largitionum atque gratiarum abyssus altissima sibi sedem aptissimam collocavit. Postulo igitur humiliter, ut patienter attendens regia serenitas quae hic styli officio designantur, ex his me excusatum habeat, mihi parcat et deferat, suam mihi nihilhominus gratiam conservando. Sane cum ad creditum mihi episcopatum de novo personaliter advenissem, in novo adventu novum debitorum ingressus labyrinthum, a furore creditorum adeo undequaque sum oppressus, importune lacessitus, ut vix sufficiant tempora consiliis, [Col. 0808B] vix reditus suppetant, quibus fauces inhiantium compescere valeam, quibus possem clamores pestiferos reprimere creditorum. Hisque accedit infortuniis, quod nobiles circumvicini episcopatus mei violenter jura certatim occupant, jurisdictionem meam non solum impediunt, sed quantum in ipsis est, ipsam enervare funditus moliuntur. Qui mihi et Romano imperio quotidie multam possent generare molestiam, si non esset qui conatibus resisteret eorumdem. Quibus etiam cedit in mei adjutorium nocumenti, quod, etc. Propter quae et alia sic pecunia exhaustus sum, sic facultatibus denudatus, ut ad praesens reddar immobilis ad prosequenda promissa, caeteris insolubilibus alligatus, infirmitate corporis, quae mihi licet odiosa, indefessa tamen comes efficitur, his importunitatibus scrupulosis perturbationis et molestiae cumulum adjungente. Propter quae regia majestas in his mihi compatiens a via pro coronatione sua agenda [d 1Kb] , me misericorditer eximat, et meae [Col. 0808C] discat impotentiae misereri. Quoniam in felici regressu, cum assumpta triumphali corona [e 1Kb] redierit, vos visitabo personaliter, et grati impensa servitii, praeteriti temporis profecto non omittam redimere tarditatem.



445 EPISTOLA XVI. Commendat comitibus et baronibus, etc., noviter electum episcopum.
(An Dom. 1275, cod. Rud. XVI.)

ARGUMENTUM.---Siffridum Coloniensem archiepiscopum [f 2Kb] Lugduno a Gregorio X sibi remissum commendatumque, [Col. 0809A] ut ad ecclesiam et dioecesim m maxime turbulentas id temporis, et in archiepiscopos suos injuriosas, non sine regia protectione transire permittat, comitibus caeterisque ita commendat, ut illum laedere perinde esse sciant, ac regiam majestatem offendere: obsequium fidelitatis tam sibi quam illi praestent, priscisque simultatibus in oblivionem amandatis tranquillam pacem deinceps colant.

Rudolphus, etc., universis comitibus, baronibus, etc. Infinitae misericordiae Deus tribulatam jam diutius civitatem et dioecesim H. [a 1Kb] compassionis et misericordiae contuens oculis, exclusis ac amotis bellorum ac aliarum adversitatum periculis [b 2Kb] , de pastore sciente, volente et valente memoratas civitatem et dioecesim depressas hactenus non absque culpis hominum, ut credimus, proinde relevare, et de honesto viro N. dignatus est misericorditer providere [c 1Kb] . Hic siquidem sanctissimo patri domino nostro notissimus, et quanto [Col. 0809B] notior tanto inde gratior, multae commendationis ad nos beneficia reportavit [d 1Kb] . Porro nos praedicti sanctissimi patris nostri 446 instructi monitis et mandatis, memoratum N. et ipsius ecclesiam cum omnibus sibi commissis, tum suae probitatis merito, tum pro charissimi patris nostri gratiosissimo interventu [e 2Kb] , specialis gratiae et favoris affectu prosequi cupientes, omnes injurias, si quas ipsum ex nunc sustinere contingeret, nobis volentes ascribere, ac dignantes ipsas prosequi tanquam nostras, quapropter vobis mandamus sub obtentu gratiae nostrae firmiter et districte, quatenus eidem N. electo principi nostro charissimo, membro sacri Romani imperii, tanquam vestro episcopo, intendatis in omnibus fideliter et devote, sicque vestrae fidelitatis obsequium tam apud nostram majestatem quam apud ipsius paternam providentiam mereatur meritum reportare. Vosque cum [Col. 0810A] ipso patre vestro in amoenitate pacis et tranquillitate mentis, nova succrescente gaudiorum materia abstersis lacrymis consistere valeatis.



EPISTOLA XVII. Privilegium civitatis Hallensis.
(An. Dom. 1280, cod. Rud. XVII.)

ARGUMENTUM.---Rudolphus Hallensem Sueviae civitatem ob constans sibi et imperio praestitum obsequium regia munificentia libertate donat, ita ut cives utriusque sexus causas suas persequi, aut in judicium vocari extra civitatem Hallensem non possint.

Ad hoc ad supremae dignitatis apicem a supremo et primo regnorum omnium conditore cognoscimus nos vocatos, 447 quod cum cunctis sub tutela nostri regiminis constitutis in jure, sive exhibitione juris faciles debemus existere, et in gratia liberales, illis ampliorem gratiam et majoris gratiae plenitudinem [Col. 0810B] dignum ducimus impertiri, qui a nostris et imperii servitiis nullis adversitatum turbinibus avelluntur. Cum itaque dilecti filii N. civitatis Hallensis tam devota fidelitatis servitia nobis impenderunt et impendant [f 1Kb] , quod ipsorum preces apud nostram majestatem exauditionis gratiam et effectum ejus quem desiderant mereantur, nos ipsorum humilibus precibus inclinati, volumus, et pro speciali gratia hanc ipsis libertatem tradimus, traditam, et concessam auctoritatis regiae praesentis decreti munimine confirmamus, quod nemo civium civitatis Hallensis utriusque sexus extra civitatem Hallensem stare judicio compellatur, sive realis, sive personalis, seu alia contra ipsum quaecunque actio attemptetur. Imo si quis contra quemquam civium praedictorum quidquam habuerit actionis, illam coram judice civitatis ejusdem juris ordine prosequatur, etc. [g 1Kb] Nulli ergo, etc.



EPISTOLA XVIII. Rudolphus commendat Coloniensem electum pontifici Romano.
(An. Dom. 1275, cod. Rud. XVIII.)
[Col. 0811A]

ARGUMENTUM.---Siffridum canonice electum Coloniensem archiepiscopum multis effert laudibus apud pontificem Lugduni commorantem, oratque ut consecratum et sacro pallio de more ornatum ad suam sedem ingentibus obnoxiam calamitatibus quantocius mittat, nisi forte sublimiori loco exaltandum deliberaverit.

Inter caetera quorum nos pervigil cura sollicitat, quorum desiderabilis expeditio mentem nostram exagitat incessanter, illud revera tranquillo sanctae matris Ecclesiae statui, reformationi 448 divulsionis imperii, ac subsidio Terrae sanctae potissimum credimus expedire, quod ecclesiae regni Alemaniae destitutae pastoribus nova novorum sponsorum substitutione [Col. 0811B] refloreant, et provisionis optatae solatio recreentur. Inter quas utique quanto praesignius cunctis veneranda Coloniensis ecclesia renitet, quanto etiam graviorum persecutionum procellis impetitur, et immaniorum perturbationum calamitatibus impulsatur, tanto celerioribus indiget vestrae paternae provisionis auxiliis sublevari [a 1Kb] . Et quia N. [b 1Kb] laudabili perhibente testimonio plurimorum, a juventutis suae primitiis semper fuit caterva virtutum stipatus, honestaeque conversationis et vitae praeconio insignis; pro eo beatitudini vestrae piissime supplicamus affectu quo possumus ampliori, quatenus cum ipsa ecclesia scienter expostulet suo salutari regimine dirigi, et amabili sua praesentia confoveri, eumdem electum ad ipsam ecclesiam gubernandam quantocius destinare [Col. 0812A] dignemini ex innata paternae clementiae compassione celeriter expeditum [c 1Kb] , nisi forsitan ipsum sublimioris loci regimini, ad quod procul dubio reputatur idoneus, vestra pia circumspectio, suae multimodae probitatis obtentu decreverit deputandum [d 1Kb] . Speratur quippe certissime, quod per eum, velut per columnam immobilem fulcietur imperium, et in domo Domini idem electus nihilominus ut oliva fructifera germinabit.



449 EPISTOLA XIX. Rudolphus commendat Philippo regi Francorum monasterium Aureae vallis Cisterciensis ordinis [e 2Kb] .
(An. Dom. 1276, cod. Rud. XIX.)

ARGUMENTUM.---Rudolphus a Cisterciensibus coenobii Aureae vallis dioecesis Trevirensis rogatus, ut quoniam in imperii ultimis finibus constituti graves patiebantur molestias ab iniquis hominibus, sub regis Franciae patronicio eos poneret, eidem [Col. 0812B] regi petitiones monachorum exponit, eorumque votis plenissime obsecundat.

In regum thronis sublimibus, et quibuslibet aliarum tribunalibus potestatum, quae catholicae fidei fulgor illuminat, ubi praesertim locorum habilitate contigua vicinantur, ea praecipue debet votorum vigere conformitas, ea convalescere debet indissociabilitas animorum, ut alterutrius imminente dispendio, effectivo compassionis alternae solatio recreentur [f 1Kb] . Quod utique, quia vestrae serenitati libenter offerimus vobis, et vestris [in] opportunitatibus profuturum, idipsum a vobis sub firmae spei fiducia non immerito vice reciproca praestolamur. Sane porrecta nobis religiosorum virorum N. et N. abbatis, et conventus Aureae vallis Cirsterciensis ordinis [g 3Kb] petitio [Col. 0813A] continebat, ut cum ipsis a Romani imperii 450 corde valde sepositis, et in extremis finibus ejusdem imperii constitutis sub imperialis protectionis umbraculo respirare non liceat, malignorum in eos protervia saeviente, apud vos eisdem dignaremur assistere, quod eorum quieti et paci velletis intendere cum effectu [affectu]. Quia igitur de regali vestra benignitate confidimus quod [in] indito coelitus vestris praecordiis a clarorum vestrorum progenitorum propagatione sincerae devotionis ardore, super hoc pio negotio curas vestras et operas nostris desideriis applicetis; celsitudinem vestram attente duximus exorandam, quatenus divinae pietatis intuitu, ordinisque reverentia, et pro vestra salute, praedictis abbati et conventui, juxta continentiam privilegii quod ipsis concessisse dignoscimur, in omnibus possessionibus, hominibus et personis, juribus atque rebus quibuslibet universis, quocunque nomine censeantur, et ubicunque locorum in imperio consistant, [Col. 0813B] nec non super omnibus libertatibus sibi per quoscunque concessis, contra quoscunque praedicti imperii, cujuscunque conditionis existant, qui adversus eosdem violenter aut injuriose proterviant vestrae gratiosae defensionis et opportunae protectionis auxilium, patrocinium, et levamen ex regia benignitate dignemini tam libenter quam liberaliter perpetuo impertiri. Hoc enim proculdubio vobis cedet ad meriti cumulum apud Deum, et apud homines ad magnifici nominis incrementum, si dictum monasterium et personas in jure suo manutenueritis, eorumdem injuriatores, 451 malefactores [eorumdem adjuratores, male fautores], violentos praedones, et oppressores ubique locorum in imperio, tanquam vestros subditos poena plectentes condigna [a 2Kb] .



EPISTOLA XX. Rudolphus revocat et irrita facit omnia contraria superiori epistolae privilegia concessa et concedenda.
(An. Dom. 1277, cod. Rud. XX)
[Col. 0813C]

ARGUMENTUM.---Cum subreptitia et obreptitia quaedam privilegia ostentarentur contraria praedictae subjectioni, Rudolphus tam prius concessa quam deinceps concedenda, quae cum eadem pugnent, irrita esse declarat nulliusque roboris.

Quia meminimus [b 1Kb] nos illustrem et magnificum principem dominum Philippum Francorum regem interpellasse per litteras speciales nostra regali auctoritate munitas, ut religiosis viris abbati et conventui monasterii Aureae vallis Cisterciensis ordinis contra quorumlibet invasorum proterviam congruum [Col. 0814A] patrocinium et levamen exhibeat et impendat, nos ipsos abbatem et conventum magnopere cupientes ejusdem regis defensione perpetuo communiri, praesentibus duximus statuendum, quod quidquid per falsi suggestionem et veri suppressionem a nobis contra hanc nostram gratiam per quoscunque jam impetratum existit, vel impetrari contigerit in futurum, omnino careat robore firmitatis, nos enim illud in irritum revocamus, etc.



452 EPISTOLA XXI. Rudolphus ut concordia inter principem et cives fiat mittit legatum [c 1Kb] .
(An. Dom. 1279, cod. Rud. XXI.)

ARGUMENTUM.---Metuens Rudolphus ne discordia principis N. cum suis civibus graviora damna parturiat, ei legatum mittit pacis interpretem, cui tanquam sibi faciles aures accommodet: obsequium isto majus atque acceptius sibi ab eo praestari [Col. 0814B] nullum posse significat, ut lenocinio verborum iras ejus frangat.

De tua quiete statuque pacifico crebra meditatione revera solliciti, tanto amplius circa stabile bonum concordiae inter te ac cives nostros in interioribus nostris praecordiis anxiamur assidue, quanto major promittitur ex ipsius votiva consolidatione securitas, quantoque gravioris jacturae discrimina ex discordiae praeparari dissidio praevidemus. Sane quia inter alia votis nostris accommoda salutarem concordiae unionem desiderabilius affectamus, ecce quod N. fervidum tui honoris proculdubio zelatorem ad tuam praesentiam propter hoc velut imaginarium nostrae praesentiae, fiducialissime destinamus, affectuosissime te rogantes, quatenus suis, quae tibi nomine nostro proponet, exhortationibus acquiescens pro nostra et imperii reverentia, imo etiam proprio tuae commoditatis instinctu ad pacem omnimodam tuum animum studeas efficaciter et finaliter inclinare vel applicare, [Col. 0814C] sciturus certissime quod in nullo casu, in nullo prorsus eventu tam gratum, tam placidum nobis obsequium poteris exhibere. Idcirco verbis ejusdem super omnibus fidem plenissimam adhibere te petimus, sicut nostris.



453 EPISTOLA XXII. Rudolphus commendat quemdam canonicum Leodiensi Ecclesiae [d 1Kb] , et ut ipsum quamprimum in curiam remittant.
(An. Dom. 1279, cod. Rud. XXII.)

ARGUMENTUM.---Ecclesiam Leodiensem praeclara [Col. 0815A] laude prosequitur, seque ad illam protegendam et honestandam paratum exhibet. Deinde A. suum aulicum in ejus canonicorum collegium cooptatum, quem mittit ad possessionem ineundam, ad se quantocius remitti orat, negotiis ecclesiae utilius adfuturum in regia curia quam in choro Leodiensi.

Insigne speculum regni Germaniae nobilis illa ecclesia, quae in oculis nostrae benevolae gratiae et benevolentiae gratiosae continue collocatur, sic animum nostrum suo praeclaro candore gratificat, sic splendoris sui lumine intima nostrae mentis illustrat, quod nimirum in suae suavitatis fragrantia, velut in agri pleni odore, cui Dominus benedixit, potissime delectamur. Idcirco non immerito promptum in nobis est, commoditatibus suis libenter intendere, ac honoribus ampliandis in omni promptitudine spiritus aspirare. Sane licet honestus vir A. qui, praeclaris suis exigentibus meritis, in conspectu regio valde gratiosus assurgit, de nostra licentia ad praesentiam [Col. 0815B] vestram accedat, ad primae suae residentiae ministerium in ecclesia vestra, devotione qua convenit offerendum, quia tamen conditionis et status ejusdem ecclesiae circumstantiis provide trutinatis, et nobis utilius et ecclesiae vestrae longe consultius arbitramur, quod adhuc eidem ecclesiae vestrae in curia nostra deserviat quam in choro; prudentiam vestram rogamus affectu quo possumus ampliori, quatenus super eadem residentia pro nostra reverentia et utilitate propria, congrua ipsum gratia prosequentes, [a 1Kb] eumdem ad curiam nostram quantocius studeatis remittere, vestris et ecclesiae praenotatis servitiis, inibi fructuosius institurum, 454 scituri certissime, quod propter commodorum augmenta, quae vobis exinde provenient, nos in vestris agendis quibuslibet semper experiemini promptiores [b 1Kb] .



EPISTOLA XXIII. Rudolphus confirmat episcopi Leodiensis sententiam de terminis duellorum praefigendis.
(An. Dom. 1279, cod. Rud. XXIII.)

ARGUMENTUM.---Decretum Leodiensis episcopi de proroganda die ad singulare certamen praestituta, arbitrio principis imperii coram quo est confligendum, ratum habet in tota Leodiensi provincia, ac regia auctoritate mandat ab omnibus observari.

Rudolphus, etc., egregiis viris nobilibus, ministris, [Col. 0816A] vasallis, et hominibus universis Leodiensi episcopatui subditis. Praesidentibus nobis nuper in civitate nostra N. pro tribunali solemniter die sabbati, etc., et procuratore venerabilis Leodiensis episcopi, principis nostri charissimi, inibi comparente, ad requisitionem et justitiam personae ejusdem, omnium circumstantium applaudente caterva et etiam approbante, sententialiter exstitit judicatum, quod quilibet princeps imperii jurisdictionem obtinens temporalem, cujuscunque conditionis existat, coram quo committi consueverunt certamina duellorum [c 2Kb] , si die praefixo, sive statuto pugilibus ad conflictum ex causis necessariis et honestis, duelli hujus pugnae non valeat personaliter interesse, opportuna et utili mutabilitate 455 consilii, sine ulla injuria partium, idem princeps alium tacite possit diem pro sua commoditate praefigere pugnaturis, ipsiusque duelli conflictum usque in tempus habilius prorogare [d 1Kb] . Hinc est quod nos auctoritate regia dictam sententiam, utpote [Col. 0816B] rite latam, solemniter approbantes, universitati vestrae edicto districtius duximus injungendum, quatenus super hujusmodi prorogatione conflictuum duellorum, quam per venerabilem A. praenotatum episcopum hactenus fieri contigerit aut contingeret in posterum, ei pareatis humiliter et devotione qua convenit intendatis [e 1Kb] .



EPISTOLA XXIV. Rudolphus iterum regi Francorum commendat monasterium Aureae vallis.
(An. Dom. 1277, cod. Rud. XXIV.)

ARGUMENTUM.---Coenobium Cisterciensium Aureae vallis Luxemburgensis Philippo III Francorum regi iterum commendat, juxta formam priorum litterarum: nondum enim patrocinium illorum suscepisse eum audierat.

Licet religiosi viri abbas, et conventus monasterii Aureae vallis sub imperatoriae potestatis umbraculo [Col. 0816C] debeant respirare, quia tamen plerumque nobis in remoto agentibus, perversorum infesta tyrannide quatiuntur, quorum calumniosos insultus poteritis [poterimus] facile refrenare, serenitatem vestram attentius duximus deprecandam, quatenus juxta nostrarum patentium continentiam litterarum, quas regiae celsitudini alias [f 1Kb] super eorum tuitione direximus, 456 eis libenter et benigne dignemini vestrae protectionis vestrique praesidii beneficium et solatium [Col. 0817A] impertiri, ut gratiam apud Deum et homines vobis exinde comparetis uberius, et nos in vestris agendis si se locus ingesserit experiamini merito promptiores.



EPISTOLA XXV. Rudolphus Hospitalarios domus Teutonicae in suam specialem protectionem accipit [a 1Kb] .
(An. Dom. 1285, cod. Rud. XXV.)

ARGUMENTUM.---Equites Hospitalarios, seu domum sanctae Mariae Theutonicorum a Rom. pontifice in spiritualibus, et in temporalibus ab imperatoribus excultam magnisque auctam incrementis, horum vestigiis insistens sub speciali protectione accipit, ejusque privilegia omnia, libertates atque immunitates confirmat, et renovat, diplomati suum sigillum apponens.

Multifariam variisque modis Christianus populus diversarum virtutum jubare radians, et praeclarus [Col. 0817B] sacrum ac felix Romanum imperium cunctis mundi praeferri principatibus, et quibuslibet barbaricis praepollere nationibus fecit in praeterito, et disponente omnium Domino efficiet in futuro. Nempe publicae rei tuitio de stirpe gemina pullulans, vimque suam exinde muniens, coelibi videlicet militia et terrestri regnum Juda Leviticae tribui confoederat, et utroque gladio se juvante, sacerdotium imperium, et vicissim regalis auctoritas [b 1Kb] dignitatem sacerdotii solidat et confirmat, sicque alterutrum utriusque eminentia extollitur, et perversorum malitia extra mundi terminos profligatur. Ea propter non tantum in nostris armis, et armatis militibus, seu bellorum 457 ducibus, quam in religiosorum assidue Deo militantium [Col. 0818A] devotis intercessionibus, ac aliis piis operibus nostrae spei anchora figitur, et coruscantis nostrae gloriae solium sublimius et solidius in speculam elevatur [c 1Kb] . Religiosam itaque vitam ducentibus serenitatem nostram convenit prospicere ipsorum commodis, et incommoda instantia propellere, futura pericula praecavere. Inter caeteros autem illi praecipue nostri gratiam beneficii et benevolentiam promerentur, quibus hospitalitatis piissimae et defensionis reipublicae, nec non alia pietatis opera suffragantur, qui, abjectis rebus suis, propriis voluntatibus abdicatis, spretoque suorum corporum cruciatu, ascendentes ex adverso, pro Romano imperio et pro domo Israel se murum non formidant exponere, et in proprio sanguine pro fide catholica et paternis legibus animarum suarum pallia rubricare. Veluti venerabiles ac in Christo charissimi magister et fratres Hospitales sanctae Mariae domus Teutonicae in Jerusalem [d 4Kb] , quorum sancta religio ab imperialibus beneficiis circa [Col. 0818B] promerendam specialem gratiam, et impetratam multarum libertatum, ac privilegiorum indulgentiam, apostolicae sedis in spiritualibus sumpsit initium, ac imperialis aulae hortus floridus, imperatorum plantula et structura a nullo principum tantum, quantum ab imperatoribus in rebus temporalibus habuit incrementum, quippe 458 qui praeter Romanum regem, nullum alium habent advocatum, seu defensorem. Divinae itaque recordationis [e 1Kb] N. imperatoris, aliorum praedecessorum [f 1Kb] ejusdem vestigiis inhaerentes dictam domum tam in capite quam in membris, fratres et confratres ipsius domus, nec non subditos eorum negotia gerentes, cum omnibus bonis mobilibus et immobilibus, quae per universum [Col. 0819A] Romanum imperium rationabiliter possident in praesenti, et justo titulo in posterum poterunt adipisci, seu sint civitates, etc., sub nostra speciali protectione suscipimus, et omnia privilegia, libertates, et immunitates, et scripta quaelibet, quae a dictis imperatoribus et regibus [a 1Kb] juste et rationabiliter sunt concessa et indulta, approbantes et confirmantes praesentibus innovamus, pendentis sigilli nostrae majestatis typario praesentem paginam roborantes.



459 EPISTOLA XXVI. Rudolphus fratres Hospitalis sancti Joannis in Jerusalem recipit in tutelam et eorum privilegia confirmat.
(An. Dom. 1285, cod. Rud. XXVI.)

ARGUMENTUM.---Equites sancti Joannis Jerosolymitani pro Christianae religionis fideique catholicae defensione contra Saracenos intrepide dimicantes, exoratus sub speciali protectione suscipit una cum bonis [Col. 0819B] eorum omnibus tam acquisitis quam deinceps acquirendis, confirmatque et instaurat privilegia, donationes, et jura omnia, quae a Friderico II et praedecessoribus obtinuerant.

Etsi de regalis procedat benevolentiae largitate, universos [universas] regularis observantiae professores [professiones] sollicitae protectionis et gratiae patrocinio communire, honorabiles tamen fratres sacri ordinis hospitalis sancti Joannis in Jerusalem [b 1Kb] , qui, spreta saeculari militia, contra paganicae pestilentiae agmina producentes intrepide vexilla victoriae Christianae, suaeque signa militiae rubricante in sanguine gloriosi martyrii, strenue dimicando cum barbaris nationibus pretiosae morti se tradere non formidant, a regiae celsitudinis brachio tanto debent attentius confoveri in omnibus, tantoque sublimius honorari, quanto ferventius pro defensione catholicae fidei dignoscuntur in castris Dominicis militare. Noverit, etc. Quia igitur praelibatum ordinem fratrum [Col. 0819C] Hospitalis sancti Joannis Jerosolymitani, cujus utique sanctitatis odor ut odor agri pleni, cui Dominus benedixit, suavitatis oblectamento praecordialiter nos refecit, praerogativa favoris amplectimur singularis, et quia ordo dignoscitur titulis ab antiquo florere conspicuis, ac honorum et libertatum eximiis dotibus insigniri, nos intimo desiderio cupientes, quod sui famosi nominis nequeat obnubilari serenitas, [Col. 0820A] nec status sui prosperitas laceretur in aliquo, vel dispendiose tangatur, devotis N. supplicationibus 460 inclinati, praedicti ordinis fratres et omnes possessiones eorum et bona quae in praesentia [praesenti] nunc rationabiliter possident, aut in posterum justitia mediante poterunt adipisci, sub nostra speciali protectione ad imitationem divorum imperatorum praedecessorum nostrorum, et regum Romanorum praedicta privilegia, prout superius sunt notata, et universos et singulos suos articulos, omnes insuper donationes, indulgentias, gratias, libertates, et jura praefati ordinis fratribus a praeclarae memoriae Friderico ultimo Romanorum imperatore praedecessore nostro ante latam in eum depositionis sententiam [c 1Kb] , et a suis antecessoribus imperatoribus, et regibus Romanorum [d 1Kb] rite ac provide tradita et concessa, ac si praedicta omnia de verbo ad verbum praesentibus inseri [ingeri] contigisset, expresse de benignitate regia liberaliter innovantes, [Col. 0820B] et auctoritate regalis culminis, et praesentis scripti patrocinio confirmantes. Nulli ergo, etc.





461 EPISTOLA XXVII. Patriarcha Jerosolymitanus Rudolphum hortatur ad passagium, expositis periculis Terrae sanctae.
(An. Dom. 1285, cod. Rud. XXVII.)

ARGUMENTUM.---Patriarcha Jerosolymitanus, et officiales Terrae sanctae praepropero indigentes auxilio adversus sultanum Babyloniae cum immenso exercitu usque ad ejus provinciae fines pervadentem, terrore omnia implentem, machinasque innumeras pro expugnatione urbium parantem, ad Rudolphi potentiam supplices se vertunt, pericula imminentia exponunt, ac futuri discriminis metu auxilia petunt opportuna ante generale passagium.

Excellentissimo, etc. Frater Thomas [e 1Kb] etc., [f 1Kb] cum devota Terrae sanctae recommendatione se ipsos, et salutem in eo qui pro salute humani generis dignatus est Jerosolymis misericorditer crucifigi. [Col. 0820C] Quanto divina potentia sublimavit vestram gloriosius majestatem, quantoque donis gratiarum uberius vos inter alios orbis terrae principes regis aeterni Filii omnipotentia edotavit, tanto in his, quae tangunt crucifixi negotium, recurritur fiduciosius ad vestrae serenitatis confugium, tantoque promptius opportuna subsidia vestri culminis, pro conservandis hujus modicae Christianitatis reliquiis imploratur. [Col. 0821A] Et quoniam, prout omnium tenet firmiter indubitata credulitas, de dirigendo negotio terrae hujus feliciter cogitatis, et anhelatis propterea de statu ejus frequentius informari, praesentia quaedam tantum, et breviter, quae terrae hujus indigenas continua quadam fluctuatione concutiunt, praeteritis retentis silentio, ne forte narrationis prolixitas regium offendat auditum, magnificentiae vestrae praesenti chirographo nuntiamus. Noverit 462 igitur regia celsitudo, quod hostis Aegyptius [a 1Kb] cum ingenti exercitu suo exiit novissime de Babyloniae finibus, et usque ad loca vicina nobis progrediens, ac sua solita calliditate nunc versus Armeniam, nunc versus Tripolim, sed et [sedet] nunc circa Tyrum, et Acon, et alia nostrorum loca discurrens, graves nobis et toti provinciae machinatur insidias, et virium suarum experientiam celerem nobis pro paucitate nostrorum timentibus merito, comminatur apparatus necessarios ad expugnationem urbium, et alia quae sui exercitus [Col. 0821B] infinitati conveniunt, studiosius praeparando [b 1Kb] . Sed quid futura dies parturiat, in quos arcum suae pravitatis intendat, quisve futurus sit rerum praemissarum exitus ignorantes, sub irruentium periculorum angustiis anxiamur, et quasi sub gladio positi hostili [soli], furoris impetum timore continuo formidamus. In dexterae tamen potentis vestrae auxilio respirantes, pro qua totus populus cismarinus continuas fundit orationes ad Dominum, praeeminentiam vestram unanimiter exoramus, quatenus de magnificentia regia terrae praedictae calcatae Christi pedibus et suo sanctissimo sanguine rubricatae negotium assumentes, dignemini pro ejus custodia interim, donec per generale passagium [c 2Kb] eruatur de faucibus hostis Christi, de competenti et opportuno sibi tot fluctuanti periculis subsidio providere. Vivat et valeat vestra majestas regia per tempora longiora, cui nos et terrae praedictae negotium devotissime commendamus.



463 EPISTOLA XXVIII. Rudolphus scribit Tridentino episcopo de amicabili compositione cum comite Tyrolensi facienda.
(An. Dom. 1276, cod. Rud. XXVIII.)
[Col. 0822A]

ARGUMENTUM.---Cum Rudolphus componendam recepisset controversiam inter Tridentinum episcopum et Meinhardum Tirolis et Goritiae comitem super quibusdam castris et reditibus, Laudumque emisisset, cui episcopus non steterat gravatum se dictitans, atque interim obsequio uterque defuerat, cum maxime necessarium erat, nunc tandem illam omnino compositurus incommoda Ecclesiae suae illi exaggerat, occasionemque valde utilem proponit, se ab aequo et recto non discessurum spondens.

Rudolphus, etc., venerabili Tridentino episcopo, etc. [d 1Kb] Si attentis nostris laboribus, quos ad [Col. 0822B] tuas et viri spectabilis Tyrolensis comitis quaestiones gessimus, amicabiliter concordandas fructus gratior respondisset [e 1Kb] , et si uterque vestrum serenius aspexisset, quod non nostris profectibus, sed vestris utilitatibus in eisdem tractatibus vacabamus, Romanum imperium hoc suae necessitatis tempore nec vestris obsequiis caruisset [f 1Kb] , nec sincera nostra intentio, quae vestris utilitatibus serviebat, sinistrae vocis interpretes passa esset [g 1Kb] . Et quamvis mentis nostrae judicium discussionibus sedulis examinatum nil aliud nobis dicat, quam quod in omni parte, quantum per nos fieri potuit, cavimus et prospeximus juri tuo, tu tamen, ut dicitur, te a nobis gravatum conquereris, causaris offensum, innocentiae nostrae non deferens, qui te aliquoties loco 464 nostri defensionis nostrae clypeum posuisti. Sane si te rei experientia et eventus difficiles docuerunt, quod ad tuum commodum et profectum nostra consilia te trahebant, adhuc nostro consilio acquiesce, et [Col. 0822C] sustine cum profectu, ut ecclesia tua gravibus sauciata [Col. 0823A] periculis, nobis intervenientibus restauretur, si tamen tui arbitrii liberam potestatem voluntatibus alienis minime subjecisti. Adest quidem per Dei gratiam plena possibilitas et voluntas, ut utrique vestrum discordandi materiam amputemus, dummodo vobis placeat pari proposito acquiescere illi quam semper sequi proponimus veritati, nec ex eo segnius vestrae quieti et commodo intendemus quod ad aliqualem injuriam nostram vestra contentio replicata resedit. [a 1Kb]



EPISTOLA XXIX Rudolphus scribit reginae Franciae de homagio renovando.
(An. Dom. 1274, cod. Rud. XXIX.)

ARGUMENTUM.---Cum Berengarius comes provinciae decessisset absque prole mascula, nec licuisset interregni tempore comitatus provinciae et Forkalquerii fiduciario jure a rege Romanorum obtinere, [Col. 0823B] tanquam juris imperii, Margaritha Berengarii filia natu maxima per suum oratorem Rudolpho homagium praestiterat, se ejusdem oratori illud renovaturam pollicita, quem Rudolphus mittit cum plenipotentia homagium pactasque alias conditiones exigendi regio nomine.

Rudolphus, etc. Illustri reginae Franciae, etc. [b 2Kb] Licet industrio viro N. quem pridem ad nostram praesentiam pro recipiendis vestro, et procuratorio [Col. 0824A] nomine tunc vacantibus nobis, et Romano 465 imperio comitatibus N. et N. [c 1Kb] principatibus cum solemnitate qua decuit destinatis [d 2Kb] , principatus eosdem nomine vestro duxerimus concedendos, recepto ab ipso eodem nomine vestro homagii et fidelitatis debitae juramento. Quia tamen concessionem et receptionem principatuum eorumdem pactiones hujusmodi praevenerunt, quod idem fidelitatis et homagii juramentum, quamprimum super hoc nostro nomine vos requiri contingeret, nuntio nostro solemni teneremini personaliter innovare. Ecce quod honorabilem N. ad celsitudinis vestrae praesentiam destinamus in fidei debito, quod nobis et imperio vos astringit, vos praesentium serie requirentes, quatenus ei vice nostra nostroque nomine debitum nobis super praemissis fidelitatis et homagii juramentum solemniter innovetis [e 2Kb] . Conditiones alias etiam dicto N. tunc temporis interjectas 466 nobis et eidem imperio Romano similiter in [Col. 0824B] persona praedicti N. liberaliter adimplendum juxta quod idem praepositus eas duxerit exigendas. Nos enim in ipsum super praemissis omnibus, et spectantibus ad praemissa transfundimus plenitudinem potestatis, ratum habere per omnia pollicentes et gratum quidquid per saepe dictum praepositum in praemissis universis, et singulis fuerit ordinatum, seu etiam procuratum, ac si personae nostrae propriae id contingeret exhiberi.



EPISTOLA XXX Rudolphus scribit ad archiepiscopum, ut juste judicet.
(An. Dom. 1280, cod. Rud. XXX).
[Col. 0825A]

ARGUMENTUM.---Archiepiscopum N. cui tanquam sublimi imperii principi una cum caeteris privilegiis jus vitae et necis in toto ejus principatu confirmaverat, admonet ut supremi aeterni regis exemplo sine ulla personarum acceptione judicet, pro certo habens regalem potentiam atque auctoritatem, si opus fuerit, justis ejus sententiis non defuturam.

Rudolphus, etc. N. archiepiscopo, etc. Ex concessione tuorum regalium, quibus te nostra serenitas jamdudum [a 1Kb] apud N. locum investivit, plenam et liberam potestatem in tuis districtibus et territoriis judicandi, more majorum nostrorum principum in causis civilibus et criminalibus accepisti. Cum enim te esse ex sublimibus principibus Romani imperii [Col. 0825B] cognoscamus, dubitari a nemine volumus quin merum imperium tuo principatui sit annexum, 467 per quod habes jus advertendi in facinorosos homines et gladii potestatem, per alium tamen, prout ordini et honori tuo congruit, exercendam [b 1Kb] . Caeterum cum juxta legitimas sanctiones delictum omnem emunitatem [c 1Kb] auferat et privilegium omne tollat, volumus et mandamus, quatenus omni privilegio, nobilitate, seu dignitate cessantibus justo etenim judicio judices, et judicari facias pro qualitate criminum criminosos tam in facultatibus quam personis [puniendo]. Tu igitur formam boni praesidis induens, ad cujus sollicitudinem maxime pertinet, ut provincia sibi commissa malis hominibus expurgetur, ad judicandum sine delectu et differentia personarum viriliter accingaris, aeterni regis intuens imperium, qui praecepit dicens: Ita judicabitis magnum et parvum [d 1Kb] , nec dubites quin propter tuas justas sententias quas protuleris exsequendas regalem potentiam, si opus fuerit, adducamus. Illud [Col. 0825C] enim nostro proposito et Romanis legibus est adversum, ut pro cujuslibet criminosi crimine puniendo, regalis auctoritas specialiter requiratur, cum juxta statuta divorum principum Romanorum non crimina, sed vindictae criminum sint regiis auribus inferendae.



EPISTOLA XXXI. Rudolphus cuidam concedit montes quosdam excolendos.
(An. Dom. 1280, cod. Rud. XXXI.)
[Col. 0826A]

ARGUMENTUM.---Alberto Lincke et sociis montes argenti fodinam habentes excolendos concedit cum onere solvendi aerario regio consueta jura.

Successu temporis ab humana recedit memoria quod non firmat auctoritas, et testimonia non roborant litterarum. Id attendens 468 nostra serenitas, ea quae de quibusdam argenti fodinis [e 1Kb] facienda decrevimus, praesentibus litteris dignum duximus annotanda. Noverint igitur tam praesentium aetatum homines quam successio futurorum, quod nos Alberto dicto Lincke et suis sociis montes, etc., concessimus excolendos, et eorum usibus servituros. Ita quod de iisdem montibus jura, quae et ab aliis similium montium cultoribus, nobis exsolvantur, etc. In cujus, etc.



EPISTOLA XXXII. Rudolphus episcopo cuidam quemdam abbatem commendat.
(An. Dom. 1274, cod. Rud. XXXII.)
[Col. 0826B]

ARGUMENTUM.---Vacante abbatia, cujus abbas erat princeps imperii, duobusque ad illam assequendam nitentibus, quae res mortui principis desiderium et ecclesiae illius discrimen Rudolpho suggerebat, idem rex Romanorum episcopo Constantiensi etiam atque etiam commendat illum qui in ecclesiae possessione erat, tanquam virum providum et probum atque ecclesiae eidem solatio futurum.

Ut mea vos sicut et nos argutae mentis oculata fide possetis agnoscere, quot et quantis aerumnarum pressuris sacrum Romanum concutitur imperium, concussis columnis quibus idem imperium vires recipere [Col. 0826C] debuit subsistendi; hae pressurae in abbatia N. [f 2Kb] duabus personis in contrarium laborantibus pro eadem, in tantum se sensibus ingerunt singulorum, quod non solum nos defectum 469 tanti principis [g 2Kb] sustinemus, verum etiam ipsa ecclesia, si veloci subventione careat, recuperandae salutis spe sit perpetuo caritura. Id ex compassione loquimur, et extrema [Col. 0827A] veritatis conscientia dicimus, quod N. in possessione ipsius ecclesiae nunc existens, ipsi praeesse et prodesse scit et potest, ac per ipsius sollicitudinem memorata ecclesia ad statum felicitatis pristinae pervenire. Vos itaque, pater reverende, amicorum sincerissime, inspecta causa justitiae supradicti N. ipsum nostri causa, quantum cum Deo et honestate poteritis, promovere precum nostrarum intuitu studeatis, sic quod praedicta ecclesia tam provido, tamque probo, sicut ipsum esse credimus, et ex certis signis cognoscimus, pastore gaudeat, et abjectis moeroribus, taudem consolationis beneficia per eumdem et nos recipere mereatur.



EPISTOLA XXXIII. Rudolphus cuidam compatitur, et eumdem consolatur.
(An. Dom. 1277, cod. Rud. XXXIII.)

ARGUMENTUM.---Principem, aut comitem in angustiis positum ab aemulis imperii excusat, quod sibi [Col. 0827B] auxilium ferre non possit exercitum comparanti, eumque solatur spe levamenti possibilis.

Exposuit nobis honorabilis vir N. dilectus notus noster fervidus tui zelator honoris, pressuras immensas et varias persecutionum angustias, quibus utique his diebus tempestuosi temporis procellosus te turbo turbavit. Super quibus internae revera compassionis 470 incommoda non sentire nequivimus, utpote pacem tuam, et tranquillitatem votivis affectibus exspectantes. Ex his igitur quadam verisimili conjectura perpendimus, quod non potes, ut cupis, hac vice te nostris habilitare servitiis et necessitatibus commodare. [a 1Kb] Sciat itaque tua sinceritas pro constanti, quod tuo disponimus aspirare levamini et inquietudini tuae, prout poterimus, bono modo deferre.



EPISTOLA XXXIV. Rudolphus concedit cuidam principi facultatem cudendi monetam.
(An. Dom. 1280, cod. Rud. XXXIV.)
[Col. 0827C]

ARGUMENTUM.---Diploma de facta potestate episcopo N. imperii principi cudendi monetam; quo eam admitti per totum imperium praecipitur, dummodo legalis fuerit.

Etsi ad omnes Romani imperii fideles munificentiae [Col. 0828A] nostrae dexteram debeamus extendere debitricem, principes tamen veluti bases egregias, quibus imperii celsitudo potenter innititur, speciali praerogativa nos decet attollere, et condignis beneficentiae nostrae favoribus ampliare. Ea propter nosse volumus universos tam posteros quam praesentes, quod nos accepta et placida gratae devotionis obsequia, quae per N. nobis impensa sunt hactenus et adhuc impendi poterunt, nobis et sacro imperio gratiora, benignius intuentes, et propter hoc magnopere cupientes, ut ipse ac episcopatus ipsius votivis congaudeant commodis, et augmentis continuis prosperentur, quod idem N. in civitate N. monetam legalis numismatis cudi libere faciat, sibi ex liberalitate regia liberaliter et libenter annuimus, et praesentium sicut duximus concedendum, universis et singulis sub districtu Romani imperii [b 1Kb] constitutis, dantes hoc edicto regali districtius in mandatis, ut ipsam monetam, quatenus legalis exstiterit, omni [Col. 0828B] contradictione postposita, reverenter admittere non omittant.



471 EPISTOLA XXXV. Rudolphus mandat ut moneta cujus cudendae facultatem cuidam nobili concesserat, sine impedimento aliquo recipiatur.
(An. Dom. 1280, cod. Rud. XXXV.)

ARGUMENTUM.---Cuidam nobili facultatem facit cudendi monetam, quam admitti jubet, dummodo sit legalis, in omnibus civitatibus et locis ejusdem in jurisdictione existentibus.

Augustae magnificentiae potentatus augendi honoris imperii sitibundus illorum augmentis et commodis se libenter habilitat et inclinat, qui generositate spectabiles erga sacrum imperium fidei rutilant lumine clarioris [c 1Kb] . Sane cum nobilis N. suis praeclaris obtinuerit meritis apud regiam majestatem, quod sibi perpetuo cudere liceat infra terrae [Col. 0828C] suae districtum monetam legalis numismatis de licentia nostra et regalis plenitudine potestatis, universitati vestrae auctoritate regali districte committimus et mandamus, quatenus ipsam monetam legali impressione formatam [d 2Kb] , quam cudi fecerit idem nobilis, ut superius est expressum, in locis vestris et civitatibus reverenter admittere studeatis, [Col. 0829A] alterna commercia permittentes, et ea quovis impedimento cessante liberius exerceri.



472 EPISTOLA XXXVI. Rudolphus confirmat cujusdam monasterii privilegium. [a 4Kb]
(An. Dom. 1281, cod. Rud. XXXVI.)

ARGUMENTUM.---Rudolphus concedit monasterio Zweytalensi liberam deductionem duorum talentorum salis per Danubium: quod privilegium jampridem concessum eidem fuerat a Friderico Austriae duce.

Imperialis thronus extollitur et Augustalis honoris titulus decoratur, cum ad loca religiosa consideratio benigna porrigitur, et eorum status et commoditas liberali munificentia promoventur. Ea propter notum fieri volumus fidelibus nostris tam modernis quam posteris universis, quod nobis Viennae praesentibus, promovente Domino feliciter nostri culminis incrementum, [Col. 0829B] et ducatibus Austriae et Styriae dominio nostro prospera sorte subactis, abbas 473 et conventus N. privilegium ab A. dicto monasterio clementer indultum nostrae celsitudini praesentarunt, suppliciter postulantes, ut ipsum privilegium de verbo ad verbum transcriptum innovare, et quae continentur in eo confirmare de nostra gratia dignaremur. Cujus tenor, etc. Nos igitur, qui ad ampliandum ecclesiarum statum et locorum religiosorum commoditates augendas pio favore tenemur intendere, privilegium [Col. 0830A] ipsum de verbo ad verbum praesenti privilegio inseri jussimus, singula quae in eo continentur de imperiali gratia confirmantes, statuimus et in periali sancimus edicto, ut nulla persona alta vel humilis, ecclesiastico vel saecularis, praedictos abbatem et conventum monasterii nominati super praemissis contra praesentis privilegii nostri tenorem ausu temerario molestare praesumat, etc. [b 2Kb]



EPISTOLA XXXVII. Rudolphus infamem restituit in pristinum gradum.
(An. Dom. 1280, cod. Rud. XXXVII.)

ARGUMENTUM.---Cuidam ob grave delictum proscriptionis sententia damnato non modo flagitii poenam remittit, sed ipsum flagitium delet. Quare illum omni ab infamiae nota liberum esse decernit restituitque in integrum, ac si nulli unquam crimini fuisset obnoxius.

Nobile opus sedentis in solio, clementia suadente, [Col. 0830B] prosequimur. Si per lubrica culpae deliramenta cadentibus, ad sublevandi 474 remedia cito se nostra manus habilitat, et indulgemus obnoxiis veniam post reatum, ut dum primi parentis in posteros derivata discrimina in naturalem transgressionis normam fluxisse cognoscimus, reparationis gratiosae suffragia libenter supplicibus largiamur. Ea propter nosse volumus universos, quod cum N. fuisset ob noxae cujusdam infamiam proscriptionis sententia, dictante justitia, condemnatus [c 2Kb] , nos ex innatae nobis humanitatis [Col. 0831A] praerogativa [a 2Kb] pensantes, quod si culpa non esset, locum venia non haberet, et cupientes misericordiae condimento justitiae temperare rigorem, praesertim cum post injuriam fuerit satisfactum, praedictum N. de regalis mansuetudinis beneficio plene ac integre restituimus pristino ordini suo, mandantes tenore praesentium universis, ut sicut prius ad omnes actus civiles et publicos admittatur.



475 EPISTOLA XXXVIII. Rudolphus mortuo procuratore alium substituit in Romana curia.
(An. Dom. 1280, cod. Rud. XXXVIII.)

ARGUMENTUM.---Deplorat mortem magistri Pauli de Interamna oratoris, seu procuratoris sui apud sanctam sedem, atque officiosissimis verbis cardinalem amicum, illi substitutum maturo consilio, demeretur, eique sua negotia promovenda committit.

[Col. 0831B] Propinatum nobis nuper ex lugubri obitu piae record. N. [b 1Kb] dirae nimis amaritudinis calicem lacrymosis singultibus haurientes, dum consideramus in intimis, nos ex amissione ipsius irrecuperabile damnum passos, ad unicum recurrimus sedula meditatione consilium, quod ex quo manus Altissimi tam gravi punctura nos pupugit, et tam vigili promotore privavit, in vos fiducialiter omnium agendorum nostrorum congeriem congeramus, utpote qui et nostis et vultis necessitatibus amicorum sincere consulere [c 1Kb] , ac remediabiliter subvenire. In vobis igitur anchoram spei nostrae post Deum praecipue collocantes, paternitati vestrae [d 1Kb] piissimae supplicamus, quatenus nostris [Col. 0832A] promovendis et expediendis negotiis, salutaribus velitis adesse consiliis et auxiliis opportunis.



476 EPISTOLA XXXIX. Rudolpho scribit Cypri rex, ut sibi de suis successibus scribat.
(An. Dom. 1275 cod. Rud. XXXIX.)

ARGUMENTUM.---Rex Cypri magnopere optans Rudolphi felicitatem nosse, solatio futuram infelici statui Terrae sanctae, sibi ab eodem nuntiari cupit, quomodo procedat negotium subsidii pro Terra sancta. Seque, dum scribit, esse sospitem nuntians, idem de eo audire desiderat. Innovationes aliquot factas in Syria, pariterque alia nonnulla arcana a legato, quem mittit, auditurum dicit.

Excellentissimo, etc. Cypri rex [e 1Kb] , etc. Quoniam continuis desideriis affectamus audire votivos successus magnifici status vestri, cujus prosperitas ad magnam [Col. 0832B] indubitanter consolationem cederet lacrymabilium eventuum Terrae sanctae [f 1Kb] , imperialem excellentiam vestram, affectu quo possumus, imploramus, quatenus prosperos rerum quae circa nos aguntur eventus [g 1Kb] , quos indesinentibus optamus proficere incrementis, nobis saepius per dominabiles vestras litteras significare velitis, vestra beneplacita et mandata fiducialiter injungentes. Scientes quod in confectione praesentium plena vigebamus per Dei gratiam cordis sospitate, hoc idem affectuose de vestra magnificentia desiderantes audire, et affectuosius, si possibile foret, cordialibus oculis intueri. Statum vero Terrae sanctae praefatae, et ea quae nunc sunt innovata, per N. majestatis vestrae imperialis [h 1Kb] magnificentia [Col. 0833A] scire et intelligere poterit, et quaedam quae sibi injunximus proponenda.





477 EPISTOLA XL. Rudolpho patriarcha Jerosolymitanus pro subsidio Terrae sanctae.
(An. Dom. 1275, cod. Rud. XL.)

ARGUMENTUM.---Patriarcha Jerosolymitanus et officia Terrae sanctae iterum auxilia petunt a Rudolpho, quem utpote Syriae rerum non inscium impensius rogant, ut necessitatis atque egestatis nobilium et plebis misereatur. Tyranni Babylonici immanitatem in Christianos Armeniae enarrant, in Antiochena regione castra metatum pavorem late effundere aiunt, ita ut, infirmioribus locis relictis, ad munitiora omnes confugiant, quae pro viribus ad furorem hostium repellendum aptabantur. Se non posse nisi lacrymis alienas angustias sublevare; [Col. 0833B] multa munitionum genera sibi deesse ad resistendum hosti validissimo, perituros nisi opportuna veniant auxilia. Legatum mittunt, equitem diutissime versatum in Syria, eumque Rudolpho etiam atque etiam commendant.

Excellentissimo et potentissimo principi, etc. Frater Thomas [a 1Kb] humilis peregrinus in Jerusalem Ballianus, comestabulus regni Jerosolvmitarum. et vicarius [Col. 0834A] regnorum Jerusalem et Cypri, etc. cum Terrae sanctae supplici recommendatione se ipsos [b 2Kb] . Magnitudinem regiam latere non credimus, quantis oporteat cismarinae Christianitatis residuum cautelis adversus hostiles insidias munitionibus 478 contra inenarrabilem tyranni potentiam [c 1Kb] remediis atque praesidiis contra draconis virus, quo regio tota confunditur, praemuniri. Latere etiam vos non credimus quanta et patriarcha Jerosolymitanus humilis et religiosae domus [d 1Kb] , et caeteri tam nobiles quam plebeii, cujus conditionis et gradus propter praeterita guerrarum discrimina, malitiam temporum, locorum excidia, et casus varios populorum paupertatis mole premuntur, quantisque afficiuntur miseriis et egestatis extremae articulo, nulla eis data requie, nulloque illis in tantorum periculorum constitutis discrimine suffragante subsidio conteruntur. Latere postremo vos non cupimus, in quantam hostis Aegyptius ex insufficientia virium nostrae partis est elatus superbiam, [Col. 0834B] quam immaniter idem manibus madescens, et gladio in sanguine Christi fidelium, miserabiliter regni Armeniae per dierum viginti spatium, circa stragem viventium, incendia villarum et urbium, et finalem depopulationem omnium, quae potuit impetuose attingere, debacchatur [e 1Kb] ; ibidem immisericorditer rabiem ab olim concepti furoris explevit, et regno dissipato hujus et totaliter desolato, in regionem Antiochenam [f 3Kb] pervenit, ibique, [Col. 0835A] 479 ut fertur, cum toto potenti suo exercitu immoratur, sed omnino ignoratur ab omnibus quo ejus efferatur intentio, vel in quod ejus effrena voluntas inebriata triumphis praeteritis et spoliis fidelium humefacta frequentius impellatur. Ex his igitur et aliis infinitis periculis et timoribus per diversas litteras, et speciales nuntios intimatis fideliter tanto regi [a 1Kb] , quibus usque ad cordium viscera et fundamenta concutimur, loca nostra, quae sui situ et bellatorum auxilio furori hostis resistere posse confidimus, muniuntur, juxta munientium facultates, et ab expugnabilibus eorum incolae non absque gravibus detrimentis rerum et corporum angustiis, cum filiis, rebus, et familiaribus suis ad loca tutiora confugiunt, laribus propriis derelictis. Caeterum cum illorum miseriis et aerumnis, a quibus et super quibus diversimode, et frequenter, importune ac importune requirimur, necessariis nequimus subvenire remediis, doloris acerbitate confodimur, et in defectum [Col. 0835B] virium, compassionis vel affectuum exsolvimus et lacrymas charitatis [b 1Kb] . Novit equidem excellentia vestra vires habitatorum Syriae, ac statum flebilem provinciae cismarinae, novit insuper Aegyptiorum potentiam, novit praeterea extremas patriarchae Jerosolymitani praedicti, ac religiosorum omnium paupertates, novit ad haec quantis munitionibus murorum, machinarum, garridarum, galearum, ac bellicorum instrumentorum copia sanctae Terrae nostrae muniendae indigeant, novit finaliter nos carere sufficientia defensorum, et ex nobis vel aliunde potentium pro stipendiis non habere, unde et nobis et locis [Col. 0836A] debilibus possimus de munitionibus praedictis defensorum opportunitate, ac competenti subsidio providere [c 2Kb] . Provideat ergo quaesumus tanti 480 regis clementia circa exposita filiorum pericula, succurrat dextera vestrae potentiae festino remedio nobis lupi rapacis insidiis circumceptis, palpet beata manus regia plagas nostras et vulnera, unguenta salutifera illis misericordiae, priusquam illorum sanies medullis inhaereat, infundendo. Dominum Eliam de Insat militem latorem praesentium et in terra diutius conversatum magnitudini vestrae propensius commendamus. Vivat et valeat majestas regia per tempora longiora, cui nos et Terram sanctam devotissime commendamus.



EPISTOLA XLI. Rudolphus recipit in tutelam pupillum quinquennem.
(An. Dom. 1280, cod. Rud. XLI.)

[Col. 0836B] ARGUMENTUM.---Rudolphus pupillum, qui annum aetatis quintum nondum exegit, regia sub protectione accipit; ejusque bona omnia tam mobilia quam immobilia se regio patrocinio tuenda suscepisse hoc diplomate per totum imperium denuntiat [d 1Kb] .

Ad hoc nostris humeris regiae dignitatis est impositus principatus, armique nostri sacrae delibutionis oleo sunt peruncti, ut manu fortitudinis, brachioque extento simus omnium sub Romano imperio degentium defensores [e 4Kb] . Sed etsi teneamur ad hoc omnibus [Col. 0837A] 481 ex cura suscepti regiminis obligati, illos tamen praecipue volumus, et debemus protegere, quos divinum oraculum nostrae protectioni commisit specialius, cum praecepto clamans: Pupillo et orphano tu eris adjutor [a 1Kb] . Sane dilectus noster N. paterno solatio destitutus non tantum propter pupillarem statum, verum etiam propter infantiae teneritatem, cum nondum sit quinquennis, se ipsum non potest defendere vel juvare. Ea propter eumdem nostram recipimus in tutelam, omnia bona sua mobilia et immobilia sub nostri muniminis, praesidii, et protectionis clypeo asserentes. Quapropter omnibus Romani imperii fidelibus praecipimus nostrae gratiae sub obtentu, ne quis dictum infantem, seu bona sua audeat invadere, seu aliqualiter perturbare. Si quis autem hoc praesumpserit, sciat se taliter puniendum, quod ipsius poena erit caeteris in terrorem.



482 EPISTOLA XLII. Rudolphus expostulat cum quodam.
(An. Dom. 1277, cod. Rud. XLII.)
[Col. 0837B]

ARGUMENTUM.---Rudolphus acceptis litteris N. rebellis [b 1Kb] perfidiae culpam ab se amoventis inani obtentu suspicionis et convicia in eum inferentis, rescribit se alias gravioribus injuriis ab eodem affectum ista cum patientia tolerare: at quoniam [Col. 0838A] legatione nihil profecit, alio modo cum illo agendum deliberasse.

Si vestra littera de pectoris integri puteo processisset, super odibili negotio perfidiae, manus non arguisset innocuas, nec necasset pungitivae suspicionis aculeo cor fidele [c 2Kb] . Sed quia frequenter fit, quod tamen in vobis locum habere non arbitror, ut quod quis se sentit, de alio suspicetur, contra tam hostilis injectionis insultus patientiae scuto me protego, temperantiae armatura praecinctus ac munitus. Revera non credebam, haec pati de aemulo, nec convicia tam enormia praestolabar ab hoste, praesertim cum multo graviores injurias, si recolitis, ante haec tempora tolerarim a vobis [d 1Kb] . Ut autem irreprehensibilis innocentiae meae in publicum prodeat integritas, per N. vobis credidi satisfactum. Quod utique cum effectu careat optato, vobis aliter fieri demandavi [e 1Kb] .



483 EPISTOLA XLIII. Rudolphus scribit contra indebite exigentes telonium.
(An. Dom. 1280, cod. Rud. XLIII.)
[Col. 0838B]

ARGUMENTUM.---Telonearios ac tributorum exactores ab advenis telonium indebite exigentes, illosque inique angariantes, desistere jubet ab illicitis, ne pax ubique stabilita turbetur.

Exsurgit adversum vos terra clamoribus, et ad aures regiae celsitudinis pauperum gemitus introivit, et ex eo quod generalis pacis [f 1Kb] observationi rebellionis [Col. 0839A] calcaneo renitentes pro vestrae libitu voluntatis a transeuntibus praesumitis extorquere telonium, et indebitis non cessatis eos angariis onerare. Quocirca prudentiam vestram affectuose requirimus et hortamur, regia vobis nihilominus auctoritate mandantes, quatenus manus illicito cohibeatis ab opere, et ad licita reflectatis. Alioquin scire vos volumus pro constanti, quod ad hujusmodi pacis pulchritudinem, ut pristino decore refloreat, omnes vires, curas et animos acuemus.



484 EPISTOLA XLIV. Rudolphus commendat quemdam pro beneficio quodam ecclesiastico.
(An. Dom. 1280, cod. Rud. XLIV.)

ARGUMENTUM.---Ob praebendam N. notario suo, imo sibi promissam ultro, gratias agit episcopo forsan Leodiensi; remque sibi gratissimam factum iri profitetur, qua collator sibi et ecclesiae suae [Col. 0839B] regium patrocinium demereatur, si spontanea promissa fecerit. Annuitque, ut praebendam assecutus, aut residendo in ecclesia, eidem laudabiliter serviat, aut jussu collatoris in regia curia permanendo illius et ecclesiae negotia procuret.

In tuae [a 1Kb] devotionis exhibitione gratuita plurimum delectati, pro eo quod nos et Romanum imperium purae fidei stabilitate reveritus, provido viro N. dilecto notario nostro, imo potius nobis in ecclesia tua provisionis suae tam laudabiliter spem dedisti, tanto fecundius tibi ad grates assurgimus, quanto per amplius et perfectius te in nostri cultura dominii per hoc excitari perpendimus, quantoque votivius ad ipsius profectum, in cujus utique fructuosis obsequiis nobis bene complacuit, anhelamus [b 1Kb] . Et certe sic gratum, sic placidum per promotionem ipsius serenitati nostrae servitium exhibebis, quod tibi et eidem ecclesiae tuae in cunctis opportunitatibus incessanter adesse concepimus, et favorabilibus desideriis aspirare. [Col. 0839C] Ut igitur quae circa promissa tua laudabilis praeconcepit intentio, animo studii promptioris adimpleas et habiliori benevolentia prosequaris, sinceritati tuae libenter annuimus, quod cum dictus N. praebendam divina favente clementia fuerit assecutus, in ecclesiae praenotatae plantario, velut fructifera plantula residentiae fructum faciat exoptatum, nisi fortassis quoque contingat eumdem pro tuis [Col. 0840A] et ecclesiae tuae negotiis procurandis in nostra curia te jubente utilius occupari.



485 EPISTOLA XLV. Rudolphus scribit de rebellione cujusdam.
(An. Dom. 776, cod. Rud. XLV.)

ARGUMENTUM.---Meinhardo, ut videtur, comiti Tyrolensi scribit super veteri discordia, quae illi cum episcopo Tridentino intercedebat, cui amice componendae se ait deputasse pacis interpretem; at postmodum mutasse consilium, ubi accepit discordiam invalescere. Eumdem orat ut statum quaestionis, et consilium suum pandat, ut opportunum remedium valeat afferri.

In discessu N. a nostra praesentia inter te ac ipsum taliter ordinasse credidimus, quod vix poterat unquam in cor nostrum ascendere, quod rebellionis contra te calcaneum esset aliqualiter erecturus [c 1Kb] . Sed ex quo, sicut vehementius admirantes, imo [Col. 0840B] stupentes audivimus, in contrarium res est versa, super exorta turbationis inopinatae discordia non potuimus non turbari, concipientes in animo N. propter hoc ad partes illas in continenti dirigere, qui scissurae dispendio reparato, in amicabili foedere te ac ipsum N. indissociabiliter colligaret. Verum quidam rumor infestus auribus nostris insonuit, per quem dicti N. fuit emissio retardata. Quocirca exhibitorem praesentium tibi remittimus, postulantes affectu quo possumus ampliori, quatenus statum et conditiones negotii statim nobis annunties, et consilium tuum pandas, qualiter suscitati rancoris ineptiam valeamus opportuno remedio penitus consopire [d 1Kb] .



486 EPISTOLA XLVI. Rudolphus commendat quemdam litteratum.
(An. Dom. 1283, cod. Rud. XLVI.)

ARGUMENTUM.---Aulicum suum litteris moribusque [Col. 0840C] praestantem honorare pro meritis cupiens, ideoque de promotione ejus ad episcopalem sedem sollicitus; quia plurimis negotiis impeditus, per se non potest, in suae sollicitudinis partem vocat N. remque ei committit integram.

Regalis munificentiae consueta benignitas merita personarum sic provida dispensatione discernit, ut eos, qui litterarum scientia [e 2Kb] , morum et conversationis [Col. 0841A] splendidiori nitore refulgent, favoris gratia efferat amplioris, et uberioribus studeat beneficiis honorare. Sane licet vir providus et honestus N. in domo regia amabiliter ambulans cum consensu, circa nos et nostros suae diffuso thesauro peritiae, tam eximie exercuerit, et adhuc indesinenter exerceat opera probitatis, quod ipsum teneamur beneficentia gratiae specialis attollere, et honoribus congruis exaltare [a 1Kb] ; quia tamen influentium agendorum, quae latera nostra plerumque circumsilit, frequens et negotiosa congeries de promotione sua nos cogitare non patitur, 487 juxta desideria mentis nostrae, dum temporis ad hoc se habilitat aptitudo [b 1Kb] , nos de prudentia tua fiduciam obtinentes, quod per te redimi valeat negligentiae jam commissae defectus, discretioni tuae committimus [c 1Kb] , etc.



EPISTOLA XLVII. Rudolphus capitula quaedam contra haereses edita a Friderico imperatore approbat [d 2Kb] .
(Ann. Dom. 1280, cod. Rud. XLVII.)
[Col. 0841B]

ARGUMENTUM.---Regia auctoritate confirmat constitutionem [Col. 0842A] adversus haereses a Friderico II editam die coronationis suae, hortante et approbante Honorio III summo pontifice; et ad ejus observantiam se, omnesque in Romano imperio constitutos obligat.

Rudolphus Dei gratia Romanorum rex semper Augustus. Universis Christi fidelibus praesentem paginam inspecturis salutem cum notitia subscriptorum [e 1Kb] . Quoniam pestilentes haereticae calliditatis 488 argutias Deo abominabiles et hominibus odiosas, quae sua contagione commaculant oves gregis Dominici, tanquam amaritudinis felle bajulas detestandas indesinenter prosequimur, et propter hoc ad exstirpationem earum omnimodam libet extendere crediti nobis divinitus gladii potestatem [f 2Kb] , quaedam capitula constitutionum per dominum Fridericum quondam Romanorum imperatorem, praedecessorem nostrum contra haereticos editarum [g 1Kb] , quae integra, non cancellata, non abolita, nec in aliqua sui parte [Col. 0842B] vitiata, sigillo suo vidimus consignata, praesentibus duximus annotanda, statuentes ea ab omnibus, qui Christiana professione censentur, fideliter observari. Est autem constitutionum hujusmodi tenor talis: [Col. 0843A] Incipiunt, etc. [a 4Kb] . Nos itaque, qui pro tuitione fidei catholicae 489 principaliter, teste Altissimo, regiae dignitatis honorem et onus assumpsimus, praemissa universa et singula in eradicationem hujusmodi sectae nefariae, et corroborationem fidei Christianae pie ac provide instituta solemniter approbamus, et [Col. 0844A] ad observantias eorumdem nos testificatione praesentium obligamus, volentes pariter et mandantes haec eadem ab omnibus, ad quos Romanae ditionis imperium se extendit [b 1Kb] , firmiter et inviolabiliter observari. In quorum testimonium, etc.




[Col. 0843]
491 DISSERTATIO DE RUDOLPHI REGIS ROMANORUM DIPLOMATE A SACRI ROMANI IMPERII ELECTORIBUS CONFIRMATO.



§ I.---Jura omnia sanctae sedis confirmantur.
[Col. 0843C]

I. Romanae Ecclesiae ditionem ab ipsa origine angustis admodum finibus circumscriptam, maximis deinde auctam incrementis a Francorum regibus Pippino et Carolo cui cognomentum Magno, Pippini filio, ac demum ab Ottone I et sancto Henrico Augustis amplificatam, cui Mathildiana haereditas seu donatio [Col. 0843D] accessit, prolatis diplomatibus laudatorum principum demonstravi. Quanquam enim nullum diploma exstet Pippini, cui sancta sedes exarchatum et Pentapolim, nullumque Caroli, cui Tusciam atque alias provincias et civitates refert acceptas, Pii tamen Ludovici diploma exstat, quo nihil exactius desiderari posse planum feci. In eo siquidem Roma et ejus ducatus a regum Francorum largitionibus secernuntur, et praeter Pippini et Caroli donationes, patrimonia quaelibet antiqui juris sanctae sedis et privilegia omnia enumerantur, quae postea successores Otto et Henricus omnino confirmantes suo uterque diplomate, atque adjicientes nova jura, exemplum, quod futuri omnes imperatores sequerentur, ediderunt. Atque utinam secuti essent! at plerique, Suevicae praesertim stirpis Augusti, pessimo Henrici IV regis Germaniae exemplo illecti, apostolicae sedis ditionem provinciis ac civitatibus ablatis coarctare, quam novis largitionibus ampliorem efficere maluerunt. [Col. 0844C] Ea propter in eorum diplomatibus, quae necessaria omnino erant ad imperialia insignia per manum pontificis accipienda, insolens illud audiri coeptum: »Possessiones etiam quas Ecclesia Romana recuperavit ab antecessoribus nostris, seu quibuslibet aliis ante detentas, liberas, et quietas sibi dimittimus, et ipsam ad eas retinendas bona fide promittimus adjuvare. [Col. 0844D] Quas vero nondum recuperavit, ad recuperandum pro viribus erimus adjutores, et quaecunque ad manus nostras devenient, sine difficultate ei restituere satagemus:« ut legitur in sacramento Ottonis IV apud Baluzium. 492 (Regest. Innoc. III, tom. I, pag. 763). Quamvis enim invasiones longe ante annum 1209 cum Otto IV coronabatur, incoeperint, formula iis verbis concipi serius coepit. Haud ita multo post novi etiam aliud excogitatum invenitur, diploma scilicet imperiale ab imperii principibus confirmari. Quod factum constat Honorio pontifice anno 1220 in Francofordiensibus conventubus (Rayn. 1275, n. 41). Etenim quae Fridericus II Innocentio III spoponderat de Siciliae regno: »ita quod imperium nihil cum ipso regno habeat unionis, vel alicujus jurisdictionis in ipso,« ea principes illi suis appositis sigillis ad majorem validitatem confirmarunt.

II. In Rudolphi diplomate aliud etiam novum animadverti [Col. 0845A] oportet, confirmationem videlicet omnium jurium ac privilegiorum sanctae sedis novo ac singulari exemplo a rege Romanorum factam regali auctoritate post susceptum diadema imperiale infra octo dies confirmandam. Quod subinde regium diploma septem principes electores omni cum solemnitate roborarunt, Nicolao III id exigente, quemadmodum Honorius III ab imperii principibus fieri voluerat: non enim id temporis ad septemvirale illud collegium summa rerum, seu regis Romanorum electio redacta erat, cujus auctoritas deinceps omnium principum instar esse coepit. Haec autem omnia, quae diploma Rudolphi a praecedentibus diversum efficiunt, fuerunt in causa cur istud etiam non semel editum in lucem typis iterum committendum duxerim. Huc accedit quod pius iste magnusque augustae domus Austriacae progenitor invasionibus Caesarum suo diplomate finem attulit: quamvis enim Ludovicus Bavarus prisca sanctae sedis incommoda instaurarit, Italiae populi, [Col. 0845B] eosque inter audacissimi scriptores, assentatoresque Itali damnandi aeque videntur, ac ipse princeps, quod historia eorum temporum aliqua ex parte in superioribus exposita palam facit. Praeterquam quod Rudolphus ipse testatur (lib II, epist. 37), pontifices plures, sacrum collegium, omnesque eos quorum intererat, nunquam efflagitare destitisse, ut ecclesiastica ditio a praedecessoribus Augustis pessumdata instauraretur: Quae a nobis hactenus alma mater Ecclesia postulasse dignoscitur tam per nuntios, quam per litteras speciales. Cumque in regio ejus diplomate, juxta Nicolai III petita, Ludovici, Ottonis, et Henrici diplomatum partes singulae omnino confirmentur, Mathildis donatione non praetermissa, nil plane opportunius afferri potest pro necessarii hujus operis coronide, quam diploma ipsum, quod ab electorum septemvirali collegio confirmatum fuit. Exstat quidem illius autographum in apostolico archivo 493 Molis Adrianae semel, iterum, et tertio summa cum fide vulgatum, primum [Col. 0845C] scilicet ab Odorico Raynaldo (1279, n. 1), deinde a Laurentio Zacagno biblioth. Vat. custode (diss. hist. de domin. S. Sed., append.), ac demum ab em. Antonello: nihilominus aliae accesserunt causae cur editis per me monumentis diploma istud, quod caeterorum complementum dici potest, adjiciatur.

III. Harum potissima sunt annales Itali, qui non semel typis editi vernaculo idiomate, Germanice etiam facti circumferuntur. In iis siquidem de pluribus Rudolphi diplomatibus non pauca, nimia cum libertate, promulgantur, quae cum Rudolphi ejusdem epistolis aperte pugnant, ne hujusmodi annalium summa privilegiis juribusque apostolicae sedis contraria, detrimenti aliquid accipiat. Exemplo erunt quae ad annum 1278 affirmantur de exarchatus cessione solemni per eumdem Rudolphum facta. Ea scilicet in compendium redacta, sunt hujusmodi: »Exarchatum utcunque ab Augustis diadema imperiale [Col. 0845D] suscipientibus diplomate confirmatum sanctae sedi; tamen a pluribus saeculis in potestate Italiae regum atque Augustorum, Romanis pontificibus altum silentibus, permansisse; Rudolphum post diuturnam cum Nicolao III concertationem iniquissimo tandem animo e suis manibus exarchatum dimisisse, dimissionis etiam causas accessisse, ingens bellum imminens cum Ottocaro; metum, ne tantum pontificem ab se alienando, Carolo Siciliae regi fautorem compararet adversus imperium; ac demum Cruciatae votum ab se violatum, quare Friderici II exemplo censuris obnoxius fieri poterat. Super quibus annalista lectorem remittere non veretur ad annales Raynaldi: continuo tamen subdit pauca haec ex chronici Parmensis auctore: Semper Romani pontifices de republica aliquid volunt emungere, cum imperatores ad imperium assumuntur; non constare, num Ferraria et Comaclum agnorint supremum pontificis dominium; Bononiam pactis certis conditionibus reservationibusque [Col. 0846A] agnovisse; nonnullas civitates in pontificis potestatem ultro venisse, alias vero renuisse.« Haec ille, ad imponendum aptissima, veluti ex cortina pronuntiat, inexploratis monumentis annalium, quo lectorem imprudenter remittit. Itaque objiciendi prius erunt annales Raynaldi speciosae isti doctrinae quam annalista Italus promulgat; deinde ad Rudolphi causam deveniendum. Compertum sane atque exploratum erit, ne unius quidem saeculi spatio invasionem exarchatus perstitisse; Nicolai III praedecessores non fuisse 494 desides, ubi de praecipua ex donationibus regum Francorum vindicanda res fuit; Rudolphum a suis deceptum aliquatenus distulisse restitutionem, et minime invitum Ecclesiae jura instaurasse; causasque caeteras partim conjectando, partim e scriptis nullo loco habendis allatas, leves esse, atque historico indignas nostra hac aetate tam illustri.

IV. Et vero ne Innocentii III tempore sub finem [Col. 0846B] saeculi XII de summo jure Romani pontificis in exarchatu dubitari possit, validissima duo suppetunt argumenta ex gestis ejusdem Innocentii (num. 12 et 27). Primo siquidem archiepiscopus Ravennas vetustis inhaerens privilegiis pontificiis et exarchatum retinuit et impetravit, ut »salvo jure apostolicae sedis recuperaret Brittonorium et teneret.« Deinde Henricus VI, qui Marcualdo senescalco suo nonnullas Ecclesiae ditiones contulerat, morti proximus testamento praecepit, »ut ducatum Ravennae, terram Brittonorii, et marchiam Anconitanensem recipiat a domino papa, et Romana Ecclesia, et recognoscat etiam ab eis Medisinam et Argelatam cum suis pertinentiis. De quibus omnibus bonis securitatem ei juret, et fidelitatem ei faciat, sicut Domino suo.« Quod si Ravennas archiepiscopus, cujus praedecessores ab ipsis Caroli Magni temporibus gratia et praesidio principis dominationem in exarchatu sibi arrogare ausi erant, et Henricus Suevicae stirpis Augustus, proindeque Ecclesiae ditionum invasor maximus, [Col. 0846C] duodecimo saeculo exeunte, Romani pontificis jus supremum fatentur, ac magnus ille pontifex Innocentius sanctae sedi acerrime vindicat jura sua: non igitur Italiae reges atque Augusti plurium spatio saeculorum, silentibus pontificibus, exarchatum retinuerant, sed octoginta ad summum annis ab Innocentio III ad Nicolaum pariter tertium, duobus extremis imperatoribus Ottone IV et Friderico II e Suevorum gente; nec non ingenti in ea fluctuatione imperii, quae fatale interregnum apud Germaniae scriptores audit, invasio illa perseveravit, qua deceptus Rudolphus pro una ex imperii ditionibus Romandiolam accipiebat. Imo ne octoginta quidem iis annis siluisse pontifices mox patebit. Interim animadverti debet, Nicolai III praedecessores Augustorum sacramento acquiescentes, de nova sanctae sedis jurium possessione ineunda nullatenus cogitasse, Nicolaum vero ipsum possessionem exarchatus iniisse ratione admodum diversa ab Stephani II exemplo. Iste siquidem, [Col. 0846D] Fulrado Pippini regis legato singularum civitatum claves deponente super sancti Petri corpus, earumdem possessionem accepit. At Nicolaus Rudolpho rege cassante juramenta fidelitatis, quae 495 cancellarius Rudolphus ab Exarchatus civitatibus nullo jure exegerat; quod patet ex documentis apud Raynaldum (1278, n. 53 seqq.). »Et sic dictus papa possessionem obtinet.«

V. Nil autem mirum, bona cum venia annalistae Itali, Rudolphum praedecessores imitatum confirmasse exarchatum et Pentapolim per legatos ac per se ipsum, sed nihilominus exarchatum retinuisse. Suevicae siquidem invasionis tempore exarchatui Romandiolae nomen factum fuerat; praeterea exarchatus, nova intra Romandiolam ditio, et comitatus Romandiolae apud scriptores veteres inveniuntur. Nam Ptolomaeus Lucensis (Sacr. Ital. tom. XI, pag. 1166) de Rudolpho ait: »Tunc etiam restituit Ecclesiae comitatum Romandiolae cum exarchatu Ravennae.« [Col. 0847A] Et Jordanus apud Raynaldum (1278, n. 54) de Nicolao III: »Secundo, inquit, sui pontificatus anno Nicolaus III Rudolphum regem Alemanniae requirit super resignatione exarchatus Ravennae, qui erat principatus super sex civitates Romandiolae, quae a comitatu distinguebatur.« Praedictum utique novum principatum Innocentii III aevo ducatum appellari vidimus in testamento Henrici VI. Perinde vidimus, Rudolphum Romandiolae, ac Maritimae nominibus exarchatum designasse (lib. I, ep. 24 seqq.). Plura tibi apud Ughellum de locorum ac rerum inversione ista suppetent: mihi enim est satis lectori proposuisse arduum illius aevi negotium de omnium maxime antiqua donatione apostolicae sedis ex alienis manibus avellenda. Nicolaus III id sensit: propterea Rudolpho haud misit monumenta pontificum et regum novas illas ditiones memorantium, sed Ludovici, Ottonis, atque Henrici diplomata, quibus singulae exarchatus et Pentapolis civitates recensentur, atque insuper praedecessorum suorum exemplo ecclesiasticae [Col. 0847B] ditionis loca omnia perspicue ac distincte enumeranda praescripsit in regio diplomate, quod postea imperiali auctoritate ratum haberet necesse erat. Caeterum utrum Rudolphus exarchatum iniquo animo, et ex allatis ab annalista causis dimiserit, docebit historia ex documentis certis apud Raynaldum petita et in compendium redacta, ne superius dicta, iterum afferendo, lectori molestia ingeratur.

VI. Et Lugduni anno 1274 in consistorio praepositus Spirensis Rudolphi cancellarius, et Lausanae sequenti anno Rudolphus diplomata omnia praedecessorum Caesarum Gregorio X confirmarunt. In Lausanensi diplomate ap. Rayn. (1275, n. 36 seqq.) die 20 Octobris, seu XIII Kal. Nov. haec recensentur: »Tota terra, quae est a Radicofano usque Caeperanum, exarchatus Ravennae, Pentapolis, marchia Anconitana, 496 ducatus Spoletanus, terra comitissae Mathildis, comitatus Brittenorii cum adjacentibus terris expressis in multis privilegiis imperatorum a tempore [Col. 0847C] Ludovici.« Eodemque in diplomate: »Postquam autem, inquit, Romam ad recipiendam unctionem, coronationem, et imperiale diadema pervenerimus, ipsaque perceperimus praemissa omnia et singula innovabimus, seu de novo faciemus, et sine aliqua difficultate juramenta praestabimus, quae imperatores Romanorum hactenus praestiterunt.« Id vero satis superque fuit illius aevi scriptoribus, ut Romandiolam sanctae sedi redditam esse affirmarent, ut Bernardus thesaurarius fecit, in chronico ap. eumdem Raynaldum: »Pervenit Vienna Lausanam, ubi dictus Rudolphus rex cum regina uxore sua, filiisque et filiabus suis veniens, juramentum eidem papae fecit, et Romandiolam cum exarchatu Ravennae Ecclesiae Romanae restituit.« Eadem occasione Gregorius, qui Bernardo eodem teste cum imperatore ac Francorum rege, aliisque principibus, »Terram sanctam intendebat visitare, et ibi vitam finire,« unde ad pontificatum accitus fuerat, Rudolpho, reginae, [Col. 0847D] aliisque nobilibus crucem dedit. Quamobrem magnus ubique apparatus fiebat, et haud dubie post imperatoriam coronationem sequenti anno faciendam, expeditio illa suscepta esset. Sed alia fuerunt divina consilia. Ineunte anno 1276 Gregorius Romam rediens Aretii occubuit mortem, neque amplius de illa expeditione serio cogitatum est. Quin etiam coronatio imperialis, quae praemittenda erat, necessario tum dilata fuit varias ob causas, quarum praecipuam fuisse comperio non ingens in Austria bellum cum Bohemiae rege Ottocaro; at simultates cum Siciliae rege Carolo, de quibus est dictum (Diss. praeced. n. 50 seq.), et hic opportunius quae ad rem faciunt adjicientur.

VII. Cum anno 1265 Clemens IV Carolo Andegavensi Siciliae regnum et totam terram citra pharum fiduciario jure possidenda concessisset, proindeque perpetuam sanctae sedis sollicitudinem de illo regno sustulisset, ad intestinas Urbis seditiones compescendas [Col. 0848A] novum istum Siciliae regem creavit senatorem ad decennium die 16 Septembris anno 1268. Cui scilicet praecedenti anno Etruriam quoque factionibus Gibellinis et Guelphicis laborantem componendam commiserat, generalis paciarii titulo eum exornans: quod constat ex apostolicis litteris ad Florentinos Guelphorum praecipuos: »Regem eumdem, inquit, e vestigio suam militiam secuturum in vestris partibus constituendum duximus usque ad nostrum beneplacitum paciarium generalem, ut dum vacat imperium, 497 cujus tuitio ad eum pertinet, tam vicina patrimonii nostri regio perversorum malitia nequeat lacerari.« Plura videsis apud Raynaldum (1267, n. 5 seq.). Quanquam autem Carolus dignitatem illam se abdicaturum sacramento promisisset, statim atque rex Romanorum electus confirmatusque esset ab apostolica sede, Rudolpho tamen electo et confirmato, Etruriam non dimisit: quamobrem ortae simultates eum inter et Rudolphum, qui eam provinciam, utpote juris imperii, repetebat. Eas [Col. 0848B] Gregorius X componere nequidquam conatus est (Id. 1274, n. 60). Perinde Innocentius V, Adrianus V et Joannes XXI, anno emortuali Gregorii 1276, trium pontificum funeribus memorabili, eamdem rem frustra periclitati sunt. Facti seriem prolixa admodum epistola (Id. 1277, n. 48 seqq.) cardinales sede vacante per suum nuntium Rudolpho exponunt, eorumdemque pontificum exemplo illum deprecantur, ne in Italiam veniat cum militibus, quoad composuerit controversias cum Carolo. Denique Nicolaus III vixdum electus officiosis litteris regem Romanorum aggreditur, queis praedicta omnia singillatim enumerat (Id. ibid., n. 54 seq.), pariterque admonet, ne in Italiam descendat ante initam concordiam cum Carolo. Datae sunt litterae die Decembris undecima: diebus tantum octo et triginta interjectis responsum optimi principis (Cod. Rudolph. l. II, ep. 37) est allatum a fratre Conrado ord. Minorum nuntio et procuratore ejusdem principis, qui plenam ei facultatem in mandatis [Col. 0848C] dederat omnia, quae Nicolai, ejusque praedecessorum et cardinalium litteris continebantur, exsequendi.

VIII. Duo in iis magni momenti capita existebant. Primum de praedictis controversiis, alterum de exarchatu et Pentapoli vere ac realiter restuendis: »Petitionem autem, ait Nicolaus, super ejusdem Ecclesiae terris, ac specialiter exarchatu Ravennae ac Pentapoli, regali excellentiae toties inculcatam absque ulteriori procrastinatione rogamus et petimus efficacis executionis promptitudiue adimpleri.« In diplomate igitur Rudolphi, quod datum est Viennae 1278, XIV Kal. Febr. haec prae aliis leguntur: »Concedimus insuper et consentimus, quod Ecclesia Romana per se et per alios accipiat, nanciscatur, intret, et apprehendat absque ulla nostra, vel alterius requisitione, auctoritate, vel mandato obtentis, sive petitis possessionem, et quasi omnium contentorum in praedictis privilegiis:« quae videlicet Lugduni ab [Col. 0848D] Ottone praeposito Spirensi in consistorio anno 1274, et Lausanae 1275, die 20 Octobris ab ipsomet Rudolpho data fuerant. Cum enim Gregorii X immaturus obitus, trium successorum brevis admodum 498 pontificatus, ac diuturna sex mensium vacatio sedis, biennii spatio ac mensium trium aquam sanctae sedis petitionem suo fraudasset effectu, is non erat Rudolphus, qui eamdem sanctam sedem diutius eludi pateretur. Itaque frater Conradus in consistorio die 4 Maii praedicti anni 1278 »ad domini mei regis conscientiam serenandam, et ut praedicta omnia plenarie solidentur, stabiliantur, firmentur, compleantur, et perficiantur,« ut protestatur, quidquid contrarium praedictis diplomatibus aut rex ipse, aut ejus administri gesserint, ita revocat, atque irritum esse decernit, ut »per hoc nullum jus ipsi domino meo regi accrescat; vel in aliquo Ecclesiae Romanae depereat tam circa possessionem, quam circa proprietatem.« Caetera videsis apud Raynaldum (1278, n. 47 seqq.) [Col. 0849A] Dum haec Romae agebantur, cancellarius regis Romanorum, qui Rudolphus et ipse appellabatur, veneratque in Italiam recuperandi ergo jura imperii, eadem persuasione illusus, quae Romanorum regem deceperat, ab exarchatus civitatibus fidelitatis juramentum regio nomine exegerat. Quam rem ipse rex admonitus a pontifice non solum aegre admodum tulit, sed regiis litteris professus est a cancellario factam se inscio et contra suum mandatum. Verba ipsa audienda sunt, quippe quae valde perspicua summaeque auctoritatis esse noscuntur.

IX. Datae fuerunt hae litterae Viennae IV Kal. Junias ejusdem anni. In iis Rudolphus jura omnia sanctae sedis singillatim jujerurando confirmat: »Verum, inquit, quia postmodum absque nostro consensu, conscientia, vel mandato Rudolphus cancellarius noster a civibus Bononiensibus, Imolensibus, Faventinis, Foropopuliensibus, Caesenatibus, Ravennatibus, Ariminensibus, Urbinatibus, necnon et aliis aliarum [Col. 0849B] civitatum atque locorum illarum partium juramentum fidelitatis nostro nomine dicitur recepisse, nos dilectum familiarem clericum nostrum magistrum Gotifredum praepositum Soliensem regalis aulae protonotarium transmittimus ad vestrae praesentiam sanctitatis, cui damus praesentibus nostris patentibus litteris in mandatis, ut quidquid per eumdem cancellarium, seu quemcunque in praedictis civitatibus, locis, et terris, seu per homines ipsarum civit. terrar. atque locor. actum, gestum, recognitum exstitit, et praedicta juramenta specialiter revocet, casset, annullet, irritet; cassa, nulla, et irrita nuntiet, ac omnibus viribus vacuet: volentes et consentientes expresse, quod per hoc nullum jus nobis accrescat, vel Ecclesiae Romanae depereat tam circa possessionem, quam circa proprietatem in civitatibus, etc.« Mandata regia 499 omnino adimplevit Gotifredus in consistorio Viterbii sequenti mense pridie Kalendas Julias edito instrumento publico, missisque ad singulas civitates praedictas litteris, queis religione [Col. 0849C] sacramenti cancellario praestiti omnes solvit. Quare Nicolaus card. Latino ep. Ostiensi apost. sedis legato in Aemiliam misso, Caroli etiam Siciliae regis petita ope, nam Guido de Montefeltro, Geremienses, et Lambertatii provinciam impacatam reddiderant, de sanctae sedis juribus recuperandis serio egit. Bononiae prae caeteris laudatur studium in sanctam sedem. Caput istud concludam Raynaldi verbis, ad quem annalista Italus nos remittit, ut melius pateat, unde sua hic Italos in annales retulerit. Ricordani prius calumniam rejicit de Syria per Nicolaum posthabita, ut potiretur Bononia (1278, n. 56), deinde prosequitur: »Nec minus a rei veritate abhorrent convicia, quae ob recuperatam ab Ecclesia Bononiam totamque Flaminiam evomunt novatores (Cent. XIII, c. 7, col. 726). Caeterum historiae veritas ea est Rodulphum prudenter se gessisse, ac restituisse Nicolao jura Ecclesiae, ut imperii jura, quae in Etruria Carolus legati imperii nomine obtinebat, sine bello recuperaret.« [Col. 0849D] Quae quanta cum veritate Raynaldus affirmet, epistolae Rudolphi superius allatae uberrime ostendunt.

X. Et sane quatridui antequam Rudolphus Gotifredo mandaret realem exarchatus restitutionem, Nicolaus jussit Carolum senatoriam dignitatem dimittere, tametsi usque ad diem Septembris XVI, juxta Clementis IV privilegium dignitatem, non renuente pontifice, retinuerit. Atque insuper, quod opiniones omnes contrarias amandat, vicariatum Etruriae Carolo eidem ademit, ut sua jura Rudolpho assereret. Quod quia factum post veram Exarchatus restitutionem, Nicolai prudentiam commendari malim, qui sanctae sedis jura imperialibus praemitti voluit, quam Rudolphi iniquum animum exaggerari, qui statim atque se deceptum invasione praedecessorum agnovit, sanctae sedi jura sua restitui tam impense curavit. Caeterum quia regium Rudolphi diploma ab imperii principibus confirmatum, ut [Col. 0850A] sanctae sedis jura tutiora deinceps essent ab invasionibus imperatorum, ab iisdem principibus, et ex eorum numero eligendorum, plura nova praesefert, praecipue ista: »De novo libere, plenarie concedimus, conferimus, et donamus, ut sublata omnis contentionis, et dissensionis materia, firma pax, et plena concordia inter Ecclesiam et imperium perseverent:« quia, inquam, multa nova exhibet; praeterea id singulare est diplomatis, quod regia tantum auctoritate nititur; duo animadverti oportet: primo scilicet, legi in fine 500 diplomatis: »Promittimus insuper, quod postquam Romam ad recipiendam unctionem, coronationem, et imperiale diadema pervenerimus, ipsaque perceperimus, infra octo dies praemissa omnia et singula innovabimus, et de novo integre, ac plenarie faciemus;« quare utcunque variis semper causis accedentibus in Urbem nunquam venerit, diploma istud regium pluris quam si imperiale esset, faciendum esse. Deinde Urbis atque omnis pontificiae ditionis eorum temporum statum [Col. 0850B] persuasisse Nicolao pontifici, ut sanctae sedis juribus diligentius quam sui praedecessores consuleret. Quae ut evidentia fiant, reputari oportet, qualis tunc Roma esset, quidve rerum in Urbis territorio totaque in ecclesiastica ditione perageretur.

XI. Inter caeteras Romani populi defectiones a supremo principe, illa maxime celebratur, quae supremo innocentii II anno, videlicet 1143, evenit. Nam laicorum animi haeresi Arnaldi Brixiensis infecti, obtentu pristinae Romanorum gloriae instaurandae, senatum pro civili Urbis administratione adversus pontificiam auctoritatem instituerunt. Quam porro institutionem perpetuam reddituri ab ipsa ejus origine inire annos senatus coeperunt, quod patet ex monumentis. Horum unum affert Baronius (1188, n. 23 seqq.) ex libro Censuum, initae videlicet pacis a senatoribus cum Clemente III »actum 44 anno senatus, ind. VI, mensis Maii die ultima.« Triginta Innocentii II tempore fuerunt instituti; totidemque [Col. 0850C] sub Clemente III exstitisse inde colligitur, quod senatores et senatus ordo frequenter occurrunt in eo monumento, in quo pontifici se subjiciunt: »Ad praesens, aiunt, reddimus vobis senatum, et urbem, et monetam: tamen de moneta habebimus tertiam partem, sicut inferius continetur; item ecclesiam beati Petri absolutam reddimus, etc.« Quod etiam fecerant ante annos decem, cum a Friderico Aenobarbo se derelictos rati, ac metuentes pontificiam potestatem cum imperatoria conjunctam, supremo principi Alexandro III se subdiderunt, ut Acta ap. Baronium (1178, n. 1 seq.) testantur: »Totius populi Romani consilio et deliberatione statutum est, ut senatores, qui fieri solent, fidelitatem et homagium domino papae facerent, quod beati Petri ecclesiam atque regalia, quae ab eis fuerant occupata, libere in manibus et potestate ipsius pontificis restituerent.« Triginta autem illos ad unum redegit quidam Benedictus Coelestino III pontifice, [Col. 0850D] senatoriam dignitatem sibi arrogans, et cum Henrico IV invadendis Ecclesiae juribus certans, quod docent Gesta Innocentii III (n. 8) apud Baluzium: »Status Romanae Ecclesiae pessimus erat pro eo quod 501 a tempore Benedicti Cariscum senatum Urbis perdiderat, et idem Benedictus seipsum faciens senatorem subtraxerat illi Maritimam et Sabiniam, suos justiciarios in illis constituens; Henricus autem imperator occupaverat totum regnum Siciliae, totumque patrimonium Ecclesiae usque ad portas Urbis, praeter solam Campaniam, in qua tamen plus timebatur ipse quam papa.«

XII. Eumdem Innocentium ecclesiasticae ditionis vindicem maximum novi senatoris audaciam repressisse constat ex iisdem Gestis: nam »exclusis justiciariis senatoris, qui ei fidelitatem juraverat, suos justiciarios ordinavit, electoque per medianum suum alio senatore tam infra Urbem quam extra, patrimonium recuperavit nuper amissum.« Nihilominus [Col. 0851A] ut efflagitanti populo morem gereret, anno 1208 sex et quinquaginta senatores instituit (Gest. num. 141, seq.) praedicens pessimo publico tantum eorum numerum creatum iri: »Senatores autem, sicut dominus papa praedixerat, tam male in officio regiminis se gesserunt, ut a quolibet tam intra Urbem quam extra, maleficia committerentur impune, pace ac justitia penitus relegatis. Unde populus coepit adeo exsecrari, ut oportuerit dominum papam ad communem populi petitionem unum eis senatorem concedere.« Quid vero? aut unus, aut plures essent senatores, magno semper impedimento ea dignitas fuit, quin pontifices summa uterentur auctoritate in Urbe et in ejus territorio. Quin etiam factiosi Romani potentem unum, alterumve principem ad senatoriae dignitatis gradum ausi sunt provehere (dum sancta sedes, pontificesque defensionem, vacante imperio, aliunde quaerere sunt compulsi) qui Urbem ipsam proprio arbitratu regere, aut seditiosorum civium consilia potius sequi [Col. 0851B] quam summi principis obtemperare mandatis sperabantur. Tales fuerunt Carolus Provinciae et Andegaviae comes perpetuus senator designatus anno 1264, et Henricus Castellae regis frater anno 1267 senator factus. Cum enim Urbanus IV periclitanti Ecclesiae opem validam quaesivisset a sancto Ludovico Francorum rege, adeoque Siciliae regnum illi obtulisset, sancti regis consilio Andegavensis comes frater ejus ad illud regnum capessendum est accersitus. Romani autem probitate pontificis abutentes, propria auctoritate senatorem perpetuum designant eumdem Carolum. Res pontifici et cardinalibus indigna visa est, externo principi urbem Romam cum pontificiae auctoritatis detrimento committi. Nihilominus consilio habito, in summis difficultatibus electionem non improbant, sed certis legibus constitutis Carolum quinquennii ad summum spatio dignitate illa 502 frui permittunt, ita tamen ut a populo ad pontificem creandi senatoris facultatem redire curet, et statim atque Siciliae regno potiatur, dignitatem illam abdicet [Col. 0851C] (Rayn. 1264, n. 4 seqq.). Quam rem officiosis admodum litteris ei significarunt, nondum enim in Italiam venerat, quod Manfredi superatis insidiis fecit sequenti anno. Triennio post, turbis in Romana Urbe gliscentibus, Henrico regis Siciliae consanguineo, deinde aemulo, senatoria dignitas a factiosis, plerisque omnium invitis, confertur. Id vero fuit in causa cur Clemens IV Urbi consulens assiduis seditionibus laboranti, Carolum ipsum Andegavensem senatorem ad decennium designaret anno 1268, die 16 Septembris, ut supra diximus: quam ille dignitatem Nicolao III pontifice anno 1278 praedicti mensis eadem die abdicavit.

XIII. Quamvis autem pessimus Romae, atque ejus territorii status Clementem IV quodammodo audaciae Romanorum obsecundare compulisset, Nicolaus tamen III ne supremae successorum potestati damnosum exemplum posteri unquam imitarentur, constitutionem illam celeberrimam (Fundamenta, de Electo, [Col. 0851D] Electi potest. in 6) edidit Viterbii XV Kal. Aug., qua plurima damna sanctae sedi illata ab exteris senatoribus exaggerat; praecipue ab Henrico regis Castellae fratre, qui religionem ipsam in discrimen adduxit, et »ipsam Urbem speculum fidei tanta respersit infamia, ut a matre sua Romana Ecclesia filia praedilecta deviare compulsa quondam Conradinum (qui de venenosa radice Friderici quondam Romanorum imperatoris colubri tortuosi justo Ecclesiae ipsius judicio reprobati prodiisse videbatur in regulum, quique ad exterminium Romanae matris Ecclesiae manifestis indiciis una cum suis fautoribus aspirabat) in contemptum Dei, suae matris, ac ipsius Urbis opprobrium patenter exciperet, recepto faveret, constituens, se per hoc tam patentis hostis suae matris Ecclesiae filiam adjutricem.« Deinde hunc in modum decernit: »De fratrum nostrorum consilio, hac irrefragabili et in perpetuum valitura constitutione sancimus, ut quandocunque et quotiescunque [Col. 0852A] senatoris electio, vel alterius, quocunque nomine censeatur, qui quocunque modo, quocunque titulo ipsius Urbis debeat praeesse regimini, in posterum imminebit, nullus imperator, seu rex Romanorum, aut alius imperator, vel rex, princeps, marchio, dux, comes, aut baro, vel qui alterius notabilis praeeminentiae, potentiae, seu potestatis, excellentiae, vel dignitatis existat; frater, filius, vel nepos eorum ad tempus, vel in perpetuum, seu quivis alius ultra 503 annale spatium quovis modo, colore, vel causa per se, vel per aliam personam quomodolibet submittendam, in senatorem, capitaneum, patricium, aut rectorem, vel ad ejusdem Urbis regimen, seu officium nominetur, eligatur, seu alias etiam assumatur absque licentia sedis apostolicae speciali, per ipsius sedis litteras concessionem licentiae hujusmodi specialiter exprimentes.«

XIV. Religioni duxi constitutionis partem istam praeterire, unde supremum pontificum dominium in [Col. 0852B] urbe simulque auctoritas, quam imperator princepsve alius acquirere in eadem poterat a supremo eodem domino, tam evidenter patent, ut eorum quae hucusque disserui complexio dici possit. Enimvero dum pontifex constitutionem istam edidit, Urbis regimini praeerat senatoria dignitate conspicuus rex Siciliae Carolus, Rudolphus rex Romanorum seu imperator electus brevi profecturus erat Romam imperialia insignia de pontificis manu suscepturus: nihilominus pontifex pro suprema auctoritate in Rudolphum et Carolum praedicta constituit. Quis igitur non videt Ludovici, Ottonis, et Henrici verba a successoribus usque ad Ottonem IV ratihabita, »sicut a praedecessoribus vestris usque nunc in vestra potestate et ditione tenuistis et disposuistis civitatem Romanam cum ducatu suo.« Necnon alia ab Ottonis IV aevo usurpari coepta, tota terra, quae est a Radicofano usque Ceperanum, non indicare dominium Urbis, ejusque ducatus ab Augustis concessum pontifici, sed Paschalis I successorumque sapiens consilium, ut [Col. 0852C] praecipuum ex Ecclesiae juribus imperiali auctoritate, ut omnia caetera, niteretur? Qui enim alias Romanos cives populis caeteris ad deficiendum procliviores continuissent? Jam liquet sacrilegum horum facinus in sanctum Leonem III fuisse in causa, cur Roma ejusque ducatus Augustorum diplomatibus confirmari coeperit cum sanctae sedis juribus caeteris; estque uberrime demonstratum Augustos ipsos proprio periculo Romanorum audaciam reprimere conatos esse. Id probe novit Rudolphus, in cujus ore aliqui ponunt quae supra attuli (Diss. de Rudolphi epist. lib. III, n. 46) videlicet, multos Alemannorum reges Italia consumpsit. Quae ab eodem pronuntiata aliquando esse, tametsi ad extremum usque spiritum Romanam coronationem exoptaverit, negare non ausim.

XV. Vix enim credibile est, praeteriisse illum exempla majorum. Quod si cruenta Italiae bella praedecessorum novit, multo magis Romanorum ingenium [Col. 0852D] ei perspectum, coronationes in Urbe toties factae testantur. Tempora Carolinorum praetereo, de iis quippe Rudolphus 504 nullam rationem habet. Trium Ottonum opera seditiones compressas, eosdemque simulato Romanorum obsequio dum aderant, id suadente metu, affectos, injuria, et contemptu absentes, compertum exploratumque est. De sancto imperatore Henrico Ditmarus (lib. VII, princ.) haec refert: »In octavo vero die inter Romanos et nostrates magna oritur commotio in ponte Tiberino, et utrinque multi corruerunt, nocte eos ad ultimum dirimente.« De successore ejus Conrado Salico Otto Frisingensis apud Baronium loquens (1027, n. 1) testatur, quod »in ipsa Paschali hebdomada tumultu orto inter milites imperatoris et cives, gravis pugna committitur, caesisque multis, Romanis fugientibus imperator victoria potitur.« E contrario post annos centum cum Henricus V laetitiam coronationis sacrilege disturbavit, »Romani post alterum diem [Col. 0853A] collecti, in hostes Ecclesiae impetum facientes, de Porticu (nempe de civitate Leonina) fugere compulerunt, interfectis multis de suis, et perditis equis, tentoriis, pecuniis, et infinita supellectili,« ut scribit Joannes episc. Tusculanus Albanensi episcopo ap. Bar (1111, n. 13 seq.), cui astipulatur Petrus Diaconus aequalis eorum temporum: »Eadem nocte, eumdem apostolicum secum abducens tanto metu cum omni exercitu profugit ex Porticu, ut non modo sarcinas, verum et socios plurimos in hospitiis relinqueret.« Quid, quod Romanis invitis ne in Urbem quidem ingredi fas erat Augustis? Ita scilicet Friderico Aenobarbo, Henrico VI et Ottoni IV accidisse compertum est. Quin etiam horum extremum, commeatu intercluso abire compulerunt. Nec nisi unus aut alter ex duodecim Augustis Germanicis Rudolphi praedecessoribus, utcunque cum exercitu ad Urbem accesserint, Romanorum ingenium ferox non sensit.

[Col. 0853B] XVI. Huc accedit, quod Nicolai tempore imperialis in Italia auctoritas fere nulla erat, quod patet ex Rudolphi epistolis supra allatis. Nam licet hujus regionis populi, Friderici II tyrannidem aversantes, nequidquam conati essent auctoritatem illam exstinguere, cum tamen exauctoratus iste fuerit in Lugdunensi concilio anno 1245 imperatoris nomen spatio annorum plusquam triginta sensim obsoleverat, praecipue post adventum Caroli Andegavensis, in quem pontifices tantum auctoritatis transfuderant. Quamobrem non parvae molis esse imperatoriae auctoritatis in Italia instaurationem Rudolphus intellexit: propterea tum iteratis litteris, tum per procuratores suos tantam causam serio egit Romae. Ubi ne priscam quidem illam auctoritatem imperiali diademati annexam assecuturum fuisse constitutio pontificia nuper allata planum 505 facit: quippe qua cavetur, ne Urbis regimen ipsi imperatori, ut caeteris principibus, absque licentia speciali pontificis, et ultra annum conferatur. Quapropter annalista Italus, [Col. 0853C] et quicunque ratiocinando assecuti sibi esse videntur causam Ecclesiae jura restituendi, metum scilicet, ne Caroli auctoritas a pontifice amplificaretur, longe a veritate abeunt. Non enim futura Siculi regis auctoritas, sed praesens, statusque Urbis atque Italiae omnis Rudolpho metum incutere, si modo aliquid metuebat, debuissent. Restitutio autem Romandiolae non ex metu, aliave ex allatis causis profecta est, sed primum ex cognitione erroris, quem assentatio foverat, et populorum divisio confirmarat, deinde ex causis aliis supra enumeratis, quarum praecipuam fuisse potentiam Caroli, praesertim in Etruria, non est ambigendum. Caeterum ut eo revertar, unde necessario digressus sum, Rudolphi Romanorum regis diplomata a Germaniae principibus confirmata non solum jura omnia et privilegia sanctae sedis acerrime vindicant, roborantque, sed de Sicilia, ut absolute Insulam appellat Ludovicus, aut Siciliae patrimonio, quemadmodum Otto et Henricus [Col. 0853D] eamdem vocant, ita loquitur, ut certam ejus conditionem nostro aevo celebrem designet: »Adjutores erimus, inquit, ad retinendum et defendendum E. R. regnum Siciliae cum omnibus ad ipsam spectantibus, tam citra Pharum quam ultra.« Ita Rudolphus in diplomate, quod dedit Lausanae ap. Raynaldum (1275, n. 38); et principes imperii, seu electores illud confirmantes: »Et regno, aiunt, Siciliae cum omnibus ad ipsam spectantibus, tam citra Pharum quam ultra.« Itaque operae pretium facturus esse mihi videor, si rem tanti momenti ab ipsa origine, breviori quam fieri possit enarratione complectar: ut, quod minime factum esse ab aliis video, planum faciam, tam regni originem et conditionem, quam annui sensus varietatem apostolice sedis auctoritate validissima niti.



§ II.---De Siciliae regno, tam citra Pharum quam ultra.

XVII. Petri Leonis antipapae audaciam adversus [Col. 0854A] legitimi pontificis Innocentii II auctoritatem Baronius et cum eo eruditi omnes detestantur. Propterea nemo sapiens fundamentis adeo infirmis regni Siculi gloriam inhaerere dixerit, qualia exosum istud caput posuit suo diplomate apud Baronium (1130, n. 52) V Kal. Octobris, utcunque Rogerium regis praeclaro nomine appellatum apud scriptores parum solertes inveniat, ante certam legitimamque originem illius regni, post 506 annos novem. Nihilominus ne forte Innocentius II ejus institutor de conditione regni aut census quidpiam detraxisse videatur, antipapae praedicti, qui Anacleti nomen assumpsit, verba ipsa proferre non gravabor: »Concedimus, inquit, et donamus, et authorizamus tibi, et filio tuo Rogerio, et aliis filiis tuis, secundum tuam ordinationem in regnum substituendis, et haeredibus suis, coronam regni Siciliae, et Calabriae, et Apuliae, et universae terrae, quarum tam nos quam et praedecessores nostri praedecessoribus tuis ducibus Apuliae nominatis Roberto Guiscardo, Roberto [Col. 0854B] ejus filio, dedimus et concessimus, et ipsum regnum habendum, et universam regiam dignitatem et jura regalia jure perpetuo habendum in perpetuum et dominandum. Et Siciliam caput regni constituimus.« Infra autem de censu sic loquitur: »Tu autem censum . . . . . et haeredes tui, videlicet sexcentos schifatos, quos annis singulis Romanae Ecclesiae persolvere debes, si requisitus fueris: quod si requisitus non fueris, facta requisitione persolvas, nulla de non solutis habita occasione.« Ita habet documentum a Baronio prolatum ex bibliotheca Vaticana: ex quo, licet obscuro ac mutilo, et regni et census conditio satis perspicua est. Scilicet Siciliae insula, Calabria, Apulia, et tota terra a Romanis pontificibus concessa Rogerii praedecessoribus Northmannis, puta principatum Capuanum, praeter civitatem Beneventi, efficiebant Siciliae regnum, cujus caput eadem Sicilia erat. Census autem schifati sexcenti.

XVIII. His positis, vera regni origo censusque antiqui novum nomen detegantur necesse erit. Innocentius [Col. 0854C] igitur II multa et gravia passus a Rogerio, quae ex Falcone aliisque scriptoribus allata videri possunt apud Baronium et Pagium, postremo ejusdem Rogerii fit captivus. Quid vero? Falconis (apud Pratill. Hist. Lang. tom. IV, pag. 301) verbis ipsis ad an. 1139 rem narrabo: »Apostolicus itaque se destitutum virtute et armis, et desolatum aspiciens, precibus regis et petitionibus assensit, et capitularibus et privilegiis ab utraque parte firmatis, rex ipse, et dux filius ejus, et princeps XVII die stante mensis Jul. ante ipsius apostolici praesentiam veniunt, et pedibus ejus advoluti misericordiam petunt, et ad pontificis imperium usquequaque flectuntur. Continuo per evangelia firmaverunt beato Petro et Innocentio papae, ejusque successoribus canonice intrantibus fidelitatem deferre, caeteraque, quae conscripta sunt. Regi vero Rogerio statim Siciliae regnum per vexillum donavit; ejus duci filio ducatum Apuliae; principi alteri filio ejus principatum Capuanum 507 largitus [Col. 0854D] est. Die vero illa, in qua praedictus apostolicus pacem cum rege firmavit, beati Jacobi apost. festivitas celebrabatur VII Kal. Aug.« Diploma ipsum pontificis datum sequenti die Baronius (1139, n. 12) ex basilica Vat. transcriptum exhibet; unde huc afferam solummodo quae ad rem faciunt: »De potentia tua, ait Rogerio, ad decorem et utilitatem sanctae Dei Ecclesiae spem atque fiduciam obtinentes, regnum Siciliae, quod utique, prout in antiquis refertur historiis, regnum fuisse non dubium est, tibi ab eodem antecessore nostro (Honorio II) concessum, cum integritate honoris regii et dignitate regibus pertinente excellentiae tuae concedimus et apostolica auctoritate firmamus. Ducatum quoque Apuliae tibi ab eodem collatum, et insuper principatum Capuanum integre nihilominus nostri favoris robore communimus, tibique concedimus . . . . . Census autem, sicut statutum est, id est sexcentum schifatorum a te, tuisque haeredibus nobis nostrisque successoribus singulis annis [Col. 0855A] reddatur.« Ad quam videlicet summam redigitur priscus ille census duodecim denariorum pro unoquoque jugero, de quo est dictum (p. 149 seq.).

XIX. Animadvertit Baronius, Innocentium, ne antipapae vestigiis inhaerere videatur, Honorii exemplo usum esse, quanquam hic titulo tantum ducis Rogerium insignierit. Quomodocunque autem se res habuerit, Cencius Camerarius (Ant. It. tom. V, p. 853) in libro Censuum accurate initium regni et conditionem census ita enarrat: »Tempore quo Robertus Wiscardus ultramontanus coepit regnum Siciliae, juravit dare tactis sacrosanctis evangeliis pro se et suis haeredibus domino Nicolao papae et suis successoribus pro unoquoque jugo boum duodecim denarios Papiensis monetae. Processu vero temporis dum papa Innocentius iret Gallutium, Rogerius tunc rex Siciliae constituit ipsi dare annualiter pro Apulia et Calabria DC squifatos. Postmodum vero Willielmus rex ejus filius pro Marsia, quam occupaverat tempore ipsius Innocentii papae, superaddidit [Col. 0855B] CCCC squifatos tempore Adriani (IV), quando ipsi fecit hominium et fidelitatem apud Beneventum.« Quod confirmatur brevi hoc certoque nomine in codice Albiniano, qui per ea tempora scribebatur ante praedictum librum Censuum: »Rex Siciliae debet pro Apulia, Calabria et Marsia mille scifatos.« Unde corrigendum venit diploma Willelmi regis Siculi ap. Baron. (1156, n. 6) quod pro Marsia legit Marchia, et pro CCCC legit D, et quidem Innocentii III auctoritate, qui cum Constantiam Aug. filiumque ejus Fridericum II de regno eodem investivit 508 (Bar. 1097, n. 66; Rayn. 1198, n. 67) hunc seorsim alloquens: »Cum autem tu, inquit, fili rex, favente Domino ad legitimam aetatem perveneris, nobis et successoribus nostris, ac Ecclesiae Romanae fidelitatem, et ligium hominium exhibebitis, censum vero sexcentorum squifatorum de Apulia, et Calabria, quadringentorum vero de Marsia, vel aequivalens in auro vel argento, vos [Col. 0855C] ac haeredes vestros statuistis Ecclesiae Romanae annis singulis soluturos, nisi forte impedimentum aliquod interveniat, quo cessante census ex integro persolvetur.« Quo si respexisset annalista Italus (An. 1156), haud lusisset inanem operam quaerens, de quanam marchia sit sermo, quam se ignorare ingenue fatetur. Quid fuerit Marsia tum temporis, eruitur ex Provinciali cod. Albiniani: »In marsia Reatinus. Furconensis. Valvensis. Teatinus. Pinnensis. Marsicanus.« Ulterior disquisitio huc non spectat.

XX. Regnum vero ita factum atque institutum annis tantum quadraginta stetit apud Northmannos: nam Willelmo II Willelmi filio, ac nepote Rogerii regis omnium primi, mortuo absque liberis anno 1189, Constantiam ejus amitam Henrici VI Germaniae regis, (post biennium coronati imperatoris a Coelestino III) uxorem succedere aequum erat. Sed regnum invadente Tancredo, ingens ea discordia [Col. 0855D] nata est, quae tandiu Innocentium III et successores exercuit. Nam licet Innocentius idem Constantiam puerumque filium ejus Fridericum de Siciliae regno investiverit, ut nuper aiebam, hunc tamen constat, post acceptam imperii coronam ab Honorio III anno 1220, de sancta sede Romanisque pontificibus fuisse adeo male meritum ut in concilio Lugdunensi anno 1245 exauctorari illum oportuerit. Nec tum quidem Siciliae regno melius fuit: nam Conrado Friderici filio illud invadente, eodemque exstincto veneni haustu, Manfredus Friderici filius nothus pro Conradino Conradi filio Siciliae regnum sibi asseruit. Cujus ejiciendi causa primum Eadmundo filio Henrici III Angliae regis ab apostolica sede fuit exhibitum; deinde sancto Ludovico IX ac demum, utroque id detrectante, Carolo Andegavensi sancti Ludovici fratri est concessum, ut supra dictum fuit. Qua super re Rudolphus longe ut pontifici aut Carolo succenseret, quod de vicariatu Etruriae constanter [Col. 0856A] fecisse demonstratum fuit in litteris codicis Rudolphini, tam ipse quam principes imperii, seu electores suis diplomatibus jus minime dubium sanctae sedis, nullamque Siciliae regni connexionem cum imperio professi sunt. Quod ante eos fecerat Fridericus II quinquennio ante susceptum diadema imperiale, 509 parique modo imperii principes omnes in Francofordiensibus comitiis septem fere mensibus antequam Fridericus Romae coronaretur. Ex utroque diplomate ap. Raynaldum (1215, n. 38; 1275, n. 41), cum maximi momenti sint, audire oportet, quae ad rem faciunt.

XXI. Fridericus igitur, qui una cum Constantia investituram regni Siciliae jampridem acceperat, ne forte imperator factus jura imperii cum pontificii detrimento augeret, luculentam hujusmodi declarationem Argentina Innocentio III transmisit: »Cupientes tam Ecclesiae Romanae quam regno Siciliae providere, promittimus et concedimus statuentes, [Col. 0856B] ut postquam fuerimus imperii coronam adepti, protinus filium nostrum Henricum, quem ad mandatum nostrum in regem fecimus coronari, emancipemus a patria potestate, ipsumque regnum Siciliae tam ultra pharum quam citra, penitus relinquamus ab Ecclesia Romana tenendum, sicut nos illud ab ipsa sola tenemus; ita quod ex tunc nec habebimus, nec nominabimus nos regem Siciliae, sed juxta beneplacitum vestrum procurabimus illud nomine ipsius filii nostri regis usque ad legitimam ejus aetatem per personam idoneam gubernari, quae de omni jure atque servitio Ecclesiae Romanae respondeat, ad quam solummodo ipsius regni dominium noscitur pertinere: ne forte pro eo quod nos dignatione divina sumus ad imperii fastigium evocati, aliquid unionis regnum ad imperium quovis tempore putaretur habere, si nos simul imperium teneremus et regnum per quod tam apostolicae sedi, quam haeredibus nostris aliquod posset dispendium generari.« In diplomate autem principum imperii, [Col. 0856C] quod etiam a Lunigio refertur (Cod. It. Diplom. tom. II, pag. 873), regium confirmatur his verbis: »Sicut olim ad petitiones et preces, nec non et mandatum praedicti domini nostri regis Friderici, tempore bo. me. domini Innoc. III papae, pro bono pacis ad omnia scandala evitanda, ipsi S. R. Ecclesiae super privilegiis ipsius regis sibi datis nostram tunc voluntatem praebuimus et consensum; sic nunc eamdem voluntatem et consensum nostrum noviter innovamus, et per omnia approbamus. Et ut haec nostra voluntas, et approbatio, sive innovatio a nobis ipsi S. R. Ecclesiae in perpetuum observetur, ut liqueat in effectu in testimonium illi ad perpetuam memoriam nostri, hoc praesens scriptum inde fieri fecimus, nostrorum sigillorum munimine roboratum super omnibus privilegiis ab ipso rege usque nunc sibi datis, et etiam adhuc dandis tam super facto imperii quam super facto regni Siciliae: 510 ita quod imperium nihil cum ipso regno habeat [Col. 0856D] unionis, vel alicujus jurisdictionis in ipso. Acta sunt haec anno Dominicae Incarnationis 1220. Dat. ap. Franchenfort in solemni curia, IV Kal. Maii.«

XXII. Ac Fridericum quidem pater suus Henricus VI morti proximus testamento (Gest Innoc. III. n. 27) valde pio, ut illud vocat Baronius (1097, n. 8) pridem jusserat sanctae sedis jus agnoscere, ac pontifici hominium facere: »Imperatrix consors nostra, et filius noster Fredericus domino papae et Ecclesiae Romanae exhibeant omnia jura, quae a regibus Siciliae consueverunt habere, et domino papae securitatem faciant, sicuti reges Siciliae summo pontifici, et R. Ecclesiae facere consueverunt. Si vero praedicta consors nostra praemoreretur, filius noster secundum ordinationem suam remaneat. Et si filiis noster sine haerede decesserit, regnum Siciliae ad R. Ecclesiam deveniat.« Quia scilicet regnum illud invaserat, atque inique facti conscientia, aequum et [Col. 0857A] rectum in vitae extremo sequi, ni fallor, videri voluit. Quamobrem ad jus quod attinet, ab ipsis duobus Augustis, qui illud invadere non sunt veriti, locupletissima suppetunt testimonia. Rudolphus autem non modo vestigiis institit Friderici, cum sanctae sedis jura, omnimodamque regni disjunctionem ab imperio fassus est, verum etiam regni ejus possessorem, ab apostolica sede constitutum, legitimum agnovit, eumque defendere est pollicitus: »Nec offendemus, ait in Lausanensi diplomate, per nos, vel per alium vasalos Ecclesiae ipsius, et specialiter magnificum principem dominum Carolum regem Siciliae illustrem, seu haeredes ipsius; nec volentibus ipsum offendere praestabimus auxilium, consilium, vel favorem publice vel occulte. Nec regnum Siciliae, quod idem rex Carolus ab eadem Romana tenet Ecclesia, vel aliquam ejus partem occupabimus, aut invademus.« Quod utique prae aliis ratum habent roborantque imperii principes, [Col. 0857B] seu electores: »Nec non super civitate Romana, et regno Siciliae cum omnibus ad ipsam spectantibus tam citra pharum quam ultra.« Denominatione scilicet audiri coepta primo anno pontificatus Innocentii III (Regest. lib. I, ep. 413), qui epistolae ad Siciliae praesules subjicit: »In eumdem modum archiepiscopis, episcopis, abbatibus, prioribus, et universis ecclesiarum praelatis per regnum Siciliae citra pharum constitutis: ita quod ubi ponitur In regnum Siciliae duximus destinandum, ponatur legatum in Siciliam et totum regnum duximus destinandum.«

511 XXIII. Quamobrem in apostolicis litteris Clementis IV apud Dacherium (Spicil. tom. IX, pag. 214), pluribusque in codd. mss. card. de Aragonia et aliorum, nil frequentius occurrit regno Siciliae et terra quae est citra Pharum. Et quod praecipue animadverti debet, iisdem in litteris census imponitur toti regno tam ultra quam citra Pharum, [Col. 0857C] quod antea minime factum erat: »Pro toto vero generali censu ipsorum regni et terrae octo millia unciarum auri ad pondus ipsius regni in festo beati Petri, ubicunque Rom. pontifex fuerit, ipsi Romano pontifici et Romanae Ecclesiae annis singulis persolventur:« hac sane lege, ut excommunicationem incurrerent non solventes infra duos menses post primum terminum; regnum totaque terra interdicto subjacerent post alterum terminum; ac denique post tertium, »ab eisdem regno, et terra cadetis ex toto, et regnum ipsum, et terra ad Romanam Ecclesiam integre et libere revertentur.« Et infra: »In quolibet etiam triennio dabitis vos et vestri in dicto regno haeredes Romano pontifici unum palafredum album pulchrum et bonum.« Quod sancte adeo servatum fuit, ut si quando gravi ex causa ipsemet pontifex solutionis terminum prorogasset, nova constitutione caveret ne ullum prior illa fundamentalis detrimentum acciperet. Sic Gregorius X (Rayn. 1275, n. 47) Carolo solutionem differens ad festum [Col. 0857D] sancti Michaelis: »Dictum terminum, inquit, prorogamus: ita tamen quod per prorogationem hujusmodi ejusdem solutionis faciendae in festo apostolorum terminus in posterum nullatenus immutetur; sed fiat deinceps eadem solutio in praedicto festo apostolorum annis singulis sub poenis statutis et ordinatis, sicut in conditionibus et conventionibus inter eamdem Ecclesiam et te habitis plenius continetur.« Et revera ad nostram usque aetatem id moris pervenisse latet omnino neminem. At quia non parum discriminis nostris hisce temporibus cum illis pristinis intercedit hac in re, summa saltem capita non modicae hujus variationis attingam necesse erit: video enim mirari aliquos, non secus ac si diminutio census ab ipsis legibus sine apostolica auctoritate profecta esset, quod falsum esse mox patebit.

XXIV. Ac primo id certum ratumque esse debet, Siciliae regnum, quocunque nomine appellatum inveniatur, videlicet: »Siciliae et Apuliae, Calabriae [Col. 0858A] ac Marsiae,« ut Northmannorum tempore; »Siciliae citra Pharum et ultra;« aut »Siciliae et terrae citra Pharum;« aut denique »Neapolis et Siciliae,« ut post Northmannos nuncupatum fuisse constat, 512 ab anno 1059 ad nostram usque aetatem, seu saeculis septem, variis licet vicibus obnoxium, semper fuisse juris apostolicae sedis. Longum esset sacramenta regum omnium recensere, qui Romanis pontificibus fidelitatem et hominium praestitere. Sit instar omnium, duobus iis admodum notis praetermissis quae Carolus Andegavensis exhibuit Clementi IV et Joanni XXI, apud Raynaldum (1266, n. 4; 1276, n. 39), iisdem fere verbis ab eo praestitum Innocentio V, qui aliquot mensibus Joannem praeivit, quale nuper fuit editum in lucem ab erudito P. Lazzeri soc. Jesu (Miscell. tom. II, pag. 9) litteris pontificiis insertum: »Ego Carolus Dei gratia Rex Siciliae, ducatus Apuliae et principatus Capuae, ad honorem Dei omnipotentis Patris, et Filii, et Spiritus sancti et beatae et [Col. 0858B] gloriosae virginis Mariae, beatorum quoque apostolorum Petri et Pauli, et Ecclesiae Romanae legium homagium facio tibi, domino meo Innocentio papae quinto, tuisque successoribus canonice intrantibus, et ipsi Ecclesiae pro regno Siciliae, et tota terra quae est citra Pharum, usque ad confinia terrarum ejusdem Ecclesiae; quae utique regnum et terram, excepta civitate Beneventana, cum toto territorio et omnibus districtibus et pertinentiis suis, mihi et haeredibus meis praedicta Ecclesia Romana concessit.« Homagium hujus simile idem Carolus praestitit Nicolao III, tenui hoc tantum discrimine in subscriptione: »Actum Romae ap. sanctum Petrum in papali palatio, an. 1278, mense Maii 24, ejusdem VI indict., regnorum meorum Jerusalem an. II, Siciliae vero XIII.« Nam Maria regum Hierosol. stirpe progenita, praeterito anno nubens Carolo, jus et titulum in eum transfuderat. Haec tempora excepit funesta illa vicissitudo, quae audit Vesperae Siculae in Annalibus [Col. 0858C] celebris; unde regni ejus coepit dominatio biceps, dissensionibus non modicis obnoxia maximeque diuturna: ea vero jus sanctae sedis nullatenus immutatum minutumve censum monumenta testantur, quae jampridem in lucem edita neminem latere possunt.

XXV. Et vero Petrus III Aragoniae rex, qui Constantiam Manfredi filiam uxorem duxerat, eoque jure Siciliam invasurus cum classe advenit, Siculos alias ob causas ad defectionem paratos reperit; idcirco facili negotio insulam suae potestati subjecit, quam ipse successoresque ejus tutati sunt armis nonaginta annorum spatio. Dum autem post eum Jacobus filius, Fridericus II frater, Petrus hujus filius, ac Petri filius Ludovicus invasionis titulo Siciliam ultra Pharum obtinebant; Andegavenses Carolus II ejusque filius Robertus, ac neptis Joanna I legitimo jure dominabantur citra Pharum. Res demum aliquando composuit 513 Gregorius XI, anno 1372, [Col. 0858D] inter Joannam reginam et Fridericum III, Ludovici fratrem. Quo ex tractatu valde prolixo ap. Raynaldum (1372, n. 5 seqq.) decerpam quae ostendant, apostolicam sedem acerrime vindicasse jus suum in Siciliae insula. Siciliam novo excogitato nomine Trinacriam deinceps vocatum iri decernitur; ita ut »Fredericus ex hac causa nullo unquam tempore possit se intitulare titulo regni Siciliae, sed tantum titulo Trinacriae; ipsaque regina, haeredes et successores sui intitulentur et vocentur titulo Siciliae: ita tamen quod intitulatio regni Siciliae nullum afferat praejudicium intitulationi regni Trinacriae, nec contra: imo quodlibet regnum per se distinctum suum habeat titulum, nec alteri per alterum derogetur.« Itaque Gregorius tractatum ratum habens: »Primo, inquit, quia jura sacrosanctae Romanae Ecclesiae sponsae nostrae conservare, protegere et defendere ex officii nostri debito obligamur, ordinandum providimus quod Joanna et Fredericus praefati recognoscant, ad nos et Ecclesiam Rom. spectare et pertinere de [Col. 0859A] jure directum dominium in toto regno tam ultra quam citra Pharum; cui directo dominio et juri quod in toto regno tam ultra quam citra Pharum nos et Ecclesia Romana habemus, non intendimus in aliquo derogare; sed ea volumus et intendimus remanere illaesa, et quod tale et totum jus nobis et Ecclesiae Romanae remaneat in dicta insula et adjacentibus insulis (quae regnum Trinacriae intitulabuntur) quale et quantum habemus in terris citra Pharum.« Sequitur homagii pontifici et successoribus praestandi formula ab eodem Gregorio praescripta: quod utique esse praestitum, »pro insula Siciliae una cum insulis adjacentibus, quae regnum Trinacriae nominatur:« videsis ap. eumdem Rayn. (1374, n. 20); ex tractatu enim isto aliud magis necessarium decerpi oportet.

XXVI. De annuo censu injungendo res operosior videbatur. Non enim regi Trinacriae (nominis videlicet concordiae causa excogitati) novo prorsus exemplo [Col. 0859B] imponendus; nec regi Siciliae, quem titulum pontifex Joannae ac successorum proprium esse voluit, juxta praescriptum libri Censuum Romanae Ecclesiae, ac praecedentium investiturarum subeundus omnino erat. Quid igitur pontifex? Id totum oneris Joannae ac successoribus imponit: »Ad praedicta omnia et singula alia dicta Joanna, et successores sui in regno Siciliae integraliter Ecclesiae Romanae perinde remaneant obligati, sicut si regnum ipsum Siciliae cum ea integritate qua dicto domino Carolo infeudatum exstitit, totaliter possideret.« Deinde Friderico regi Trinacriae partem census injungit, quam scilicet 514 in festo sanctorum apostolorum Philippi et Jacobi, seu Kalendis Maii reginae Joannae persolveret, adeoque census integer Siciliae reginae ac successorum magnopere allevaretur: »Uncias auri, ait, tria millia ad rationem praemissam de florenis quinque, aut ad pondus generale regni Siciliae pro qualibet uncia, quae reductae ad florenos auri ad pondus et rationem praedictam, faciunt summam [Col. 0859C] florenorum quindecim contingentium dictas insulas, seu regnum Trinacriae ratione debiti per ipsam reginam S. R. Ecclesiae et apostolicae sedi:« octo videlicet unciarum, seu florenorum quadraginta millium. Eapropter successor Gregorii Urbanus VI cum regnum Joannae in Carolum Dyrrachinum transtulit (Rayn.1381, n. 3, 13 et 14), ac si Trinacriae regnum non existeret, Clementis IV vestigiis insistens concedit Carolo »regnum Siciliae et totam terram quae est citra Pharum usque ad confinia terrarum Romanae Ecclesiae, excepta civitate Beneventana cum toto territorio et omnibus districtibus et pertinentiis suis:« censumque injungit integrum »octo millium unciarum auri ad pondus ipsius regni.« Carolusque ipse in sacramento fidelitatis: »Promitto, inquit, quod pro toto generali censu ipsorum regni et terrae octo millia unciarum auri ad pondus ipsius regni in festo beati Petri apostoli de mense Junii ubicunque Romanus pontifex fuerit, ipsi Romano pontifici et [Col. 0859D] Romanae Ecclesiae annis singulis persolvam . . . . . . . Item promitto quod in quolibet termino dabimus ego et mei in dicto regno haeredes vobis et successoribus vestris Romanis pontificibus canonice intrantibus unum palafredum album pulchrum et bonum, in recognitionem veri dominii eorumdem regni et terrae.« Ubi pro termino legendum triennio liquet ex supra allatis, et ex adversariis ipsius Raynaldi, undecunque error manifestus irrepserit.

XXVII. Quid autem plura? Exstant apud Raynaldum (1458, n. 37, et 1492, n. 13) Pii II et Innocentii VIII, investiturae factae Ferdinando, et Alphonso, ac Ferdinando filio iisdem omnino formulis servatis: »Pro toto vero generali censu ipsius regni et terrae octo millia unciarum auri ad pondus ipsius regni in festo beati Petri apostoli . . . . . In quolibet etiam triennio dabis tu et tui in dicto regno haeredes nobis et successoribus nostris Romm. pontt. canonice intrantibus unum palafredum album pulchrum et bonum.« [Col. 0860A] Et, quod rem luce ipsa clarius ostendit, hujusmodi formula juramenti Alphonso et Ferdinando praescribitur: »Ego Alphonsus dux Calabriae, Ferdinandi Dei gratia regis Siciliae III primogenitus, si me, decedente praefato Ferdinando 515 rege, in regno et terra praefatis in regem succedere contingat, et ego Ferdinandus princeps Capuae dicti Alphonsi ducis primogenitus in tempore obitus dicti Ferdinandi regis praedefuncto dicto Alphonso duce genitore meo superesse me Dei gratia praefato Ferdinando regi in regno et terra praefatis, juxta tenorem litterarum nobis super hoc concessarum succedere, et regem Siciliae et terrae praefatorum esse contingat, plenum homagium ligium et vassallagium faciens vobis domino meo domino Innoc. papae VIII et Ecclesiae Romanae in regno Siciliae, et tota terra quae est citra Pharum, et quantum spectat ad terram citra Pharum, usque ad confinia terrarum ipsius Ecclesiae, excepta civitate Beneventana cum toto territorio ac [Col. 0860B] omnibus districtibus pertinentiisque suis secundum antiquos fines territorii pertinentiarum, etc.« Itaque ad initium usque saeculi XVI neque a pontificibus neque a regibus quidpiam de censu (de jure siquidem integrum ne pontifici quidem erat quid attingere) qualis quantusve fuerit, ante et post Clementem IV mutatum unquam fuit. Secus est de consecutis inde temporibus.

XXVIII. Eodem anno 1492, cum Innocentius VIII utramque Siciliam prisco more Alphonso ac Ferdinando filio ejus concessit, pontifice eodem e vivis abeunte, Alexander VI ad summum dignitatis fastigium evectus fuerat. Hic vero, sexto decimo ineunte saeculo, terram omnem citra Pharum bipertito divisit, ut videre est in ejus diplomate ap. Raynaldum (1501, n. 53 seq.), unde etiam historia temporum suppetit: »Neapolitanam, inquit, et Cajetanam civitates ac totam Terram Laboris et provinciam Aprutinam pro eorum justo valore Ludovico Franciae cum titulo regis Neapolis et Jerusalem: ducatus vero et [Col. 0860C] omnes provincias Calabriae et Apuliae cum tota eorum terra etiam pro eorum justo valore Ferdinando et Elizabeth Hispaniarum regi et reginae, cum titulo ducis et ducissae Calabriae et Apuliae . . . concedimus et elargimur.« Veniensque ad impositionem census (Ibid., n. 63), intactam relinquit summam a Clemente IV injunctam regi Siciliae pro generali censu regni citra Pharum et ultra; sed novo ab se instituto regno Neapolis seu terrae citra Pharum omne istud onus imponit: »Pro toto vero, ait, generali censu regni Neapolis quatuor, ac pro censu ducatuum Calabriae et Apuliae praedictorum etiam quatuor millia unciarum auri ad pondus ipsorum regni et ducatuum in festo beati Petri apostoli de mense Junii ubicunque Romanus pontifex fuerit, ipsi Romano pontifici et Romanae Ecclesiae per dictos reges et regnum, 516 ac suos in dicto regno et ducatibus haeredes annis singulis persolventur . . . . . In quolibet etiam triennio ipsi reges et regina, suique in dictis regno [Col. 0860D] et ducatibus haeredes dabunt nobis et successoribus nostris Romanis pontificibus canonice intrantibus, quilibet unum palafredum album pulchrum et bonum in recognitionem veri dominii eorumdem regni et ducatuum.« Alexandrina autem ista divisio inter gentem et reges aemulos aliquandiu armis aegre defensa post annos quatuor in unum coaluit, Ferdinando totam terram citra Pharum suam in potestatem redigente.

XXIX. Rei monumentum suppetit ex diariis Paridis de Grassis ap. Raynaldum (1505, n. 14): Franciscus enim de Roxas Ferdinandi regis Catholici orator, censum et equum exhibens Julio II, his verbis pontificem est allocutus: »Beatissime Pater et sanctissime domine, serenissimus, potentissimus atque invictissimus princeps et dominus, dominus Ferdinandus Dei gratia Aragoniae, utriusque Siciliae citra ultraque Pharum ac Jerusalem rex Catholicus, sanctitatis vestrae et S. R. Ecclesiae devotissimus filius [Col. 0861A] et dominus meus, dictique regni Siciliae citra Pharum verus et legitimus rex et pacificus possessor, cupiens reddere quae sunt Dei Deo, mittit sanctitati vestrae hunc equum album decenter ornatum, et censum eidem sanctitati vestrae et S. R. Ecclesiae pro dicto regno Siciliae citra Pharum hoc anno debitum, etc.« Ludovicum nihilominus de jure quod in novum regnum Neapolitanum ab Alexandro VI adeptus erat, non excidisse ante annum 1510 testatur historia omnis. Tunc vero variis de causis, praecipue ob alienata jura quae a Romana Ecclesia acceperat, ab Julio damnatus, regno exutus fuit, quod idem pontifex Ferdinando concessit ob insignia illius merita. Alexandrina quoque divisione antiquata, in statum pristinum terram citra Pharum reduxit: »In eum statum, inquit, in quo ante divisionem praedictam existebat, reponentes, restituentes et plenarie reintegrantes, regnum ipsum Siciliae et Jerusalem cum tota dicta terra citra Pharum usque ad [Col. 0861B] confinia terrarum dictae Ecclesiae Romanae excepta civitate nostra Beneventana cum territorio et pertinentiis.« Perinde censum juxta veterem formulam expressit: »Pro toto vero generali censu regni Siciliae et Jerusalem octo millia unciarum auri . . . . In quolibet etiam termino (legendum haud dubie triennio) ipse Ferdinandus rex ejusque in dicto regno Siciliae et Jerusalem haeredes et successores dabunt nobis et successoribus nostris canonice intrantibus unum palafrenum album pulchrum et bonum 517 in recognitionem veri dominii ipsius regni Siciliae et Jerusalem.« Diploma exstat ap. Rayn. (1510, n. 25 seqq.), et in Corpore Diplomatico (Supplem., tom. III, p. 20), hoc tamen discrimine quod Raynaldus praetermittit formulas, quippe quas praecedentium diplomatum omnino similes agnovit. In Corpore autem Diplomatico singulae exhibentur, et in nuper relata generalis census duplicem lectionem admittit: »Octo millia ducatorum [al., unciarum; at retinendum ducatorum].« Etenim Leo X omnium primus imposuit, [Col. 0861C] »pro solito annuo censu septem mille ducatos auri cum palafreno albo;« quem successores imitati sunt.

XXX. Caeterum Julius, juxta ingenium saeculi, parum solerter de terra aut Sicilia citra Pharum loquitur: eam siquidem regnum Siciliae et Jerusalem passim appellat: quasi vero transmarinum id regnum, cujus merum titulum Maria Carolo Andegavensi attulerat, in terra citra Pharum situm esset, ut credidit successor ejus Leo X, cum Carolum V, de utroque regno investivit (Bull. Rom. tom. XIV, pag. 243; Lunig., Cod. It. Dipl., tom. IV, part. II, pag. 1347 et 1354), quod sententia ejus litterarum testatur: »Proprio juramento fateatur et recognoscat expresse regnum Siciliae et Jerusalem, ac totam terram eorum quae est citra Pharum usque ad confinia terrarum ipsius Ecclesiae Romanae, excepta civitate Beneventana.« Eodem sensu a successoribus Julio III, Clemente VIII, Gregorio XV, Alexandro VII atque [Col. 0861D] Innocentio XIII, in diplomatibus queis Philippus II, III et IV, necnon Carolus II et VI, de utraque Sicilia investiuntur, terram eamdem accipi compertum erit citatis locis. Luculentius etiam patet ex regii oratoris verbis, queis censum exhibens stato die pontificem alloquitur: »N. N. dominus meus clementissimus mittit sanctitati vestrae hunc, quem ego regio suo nomine praesento, equum decenter ornatum, et septem millia ducatorum pro solito censu regni Neapolitani; Deum optimum maximum exorans ut eumdem per multos annos vestra sanctitas recipere possit pro bono Christianitatis nostraeque sanctae fidei catholicae augmento: quod sua regia majestas optat, et ego enixe voveo.« Quae autem reponit pontifex, juxta veterem formam, nihil omnino de apostolicae sedis jure in regnum Siciliae et terram citra Pharum esse mutatum aut detractum patefaciunt: »Censum hunc nobis et sedi apostolicae debitum pro directo dominio regni nostri utriusque Siciliae cis ultraque [Col. 0862A] Pharum libenter accipimus et acceptamus. Charissimo in Christo filio nostro N. salutem et optatissimam prolem a Domino precamur; eique populis ac vassallis apostolicam benedictionem impertimur. 518 In nomine Patris, et Filii, et Spiritus sancti. Amen.« Ita scilicet Innocentius XIII Caesareo oratori respondit, ut docet Otterius in sua Historia (Tom. VIII, pag. 24), cujus auctoritate libenter utor, ut quae nos quotannis propriis auribus accipimus monumentis annalium commendata lectoris oculis subjiciam.

XXXI. Quae cum ita sint, sex animadverti oportet hujusmodi census periodos, auctoritate apostolica omnes inhaerentes. 1. Northmannis a Nicolao II anno 1059 impositi fuerunt denarii duodecim pro unoquoque jugero, de quo in superioribus satis multa. 2. Innocentius II loco antiqui ejus census, anno 1139 Rogerio primo Siciliae regi sexcentos squifatos injunxit, quadringentique additi ab [Col. 0862B] Adriano IV Willelmo successori Rogerii pro Marsia; ita ut mille squifati, seu aurei nummi, de quorum valore non constat, totum annuum censum efficerent. 3. Clemens IV anno 1265 Carolo Andegavensi octo mille uncias auri, seu quadraginta florenorum millia pro censu generali utriusque Siciliae imposuit. 4. Gregorius XI anno 1372 Trinacriae seu Siciliae ultra Pharum regi unciarum tria millia aut quindecim millia florenorum imponit, solvendorum videlicet possessori Siciliae citra Pharum, qui censum integrum sanctae sedi persolvere tenebatur. 5. Alexander VI anno 1501 eumdem censum unciarum auri octo millium, bipertito divisum, totum injungit Siciliae citra Pharum, quem postmodo Julius II reducit in statum pristinum. 6. Ac denique Leo X anno 1521 annuum censum nostri aevi auctoritate apostolica stabilivit: »Obligavit et obligat eumdem Carolum regem et regnum ipsum Siciliae citra Pharum pro tempore obtinentes, quod ipsi pro recognitione veri et directi dominii teneantur solvere singulis annis [Col. 0862C] in perpetuum camerae apostolicae septem millia ducatorum auri de camera in festo ejusdem beati Petri, ultra solitum censum parafreni albi.« Ita in capitulis inter Leonem et oratorem Caroli V, insertis diplomati ejusdem pontificis quod exhibet Raynaldus e schedis Baronii (1521, II. 81 seqq.). Hujusmodi autem »census septem millium ducatorum auri ratione novae concessionis feudi dicti regni de novo impositi« mentio iterum occurrit: aliisque in apostolicis litteris (n. 92) semel, iterum ac tertio memoratur, tanquam auctus censui parafreni albi, altissimo obrutis silentio octo unciarum millibus, quae antea consueverunt imponi.

XXXII. Totidem solvebantur a Carolo Andegavensi pro generali censu utriusque Siciliae, cum Rudolphus Gregorio X et sacri Rom. imperii electores confirmabant Nicolao III »regnum Siciliae cum omnibus ad 519 ipsam spectantibus tam citra Pharum quam ultra.« Cum vero similis fere census, quinque [Col. 0862D] videlicet ac triginta aureorum millia, ad mille schifatos redacta olim fuerint ab Innocentio II et Adriano IV, non est mirandum, auri uncias octo mille, ad septem millia ducatorum auri apostolica auctoritate redactas esse. Multo minus mirari oportet, Terrae, seu Siciliae citra Pharum, aut etiam regno Neapolis, quae tria nomina idem valent, totum onus esse impositum. Ita enim fuit Northmannorum tempore; et, si annos dempseris circiter sexdecim Caroli Andegavensis, cum patenti eo nomine generalis census Sicilia etiam ultra Pharum censui obnoxia esse declaratur, compertum exploratumque erit, possessori tantum Siciliae citra Pharum censum alio tempore alium esse impositum, palafreno, seu equo albi coloris excepto, qui utriusque Siciliae directum dominium, quo utitur sancta sedes designat: in recognitionem veri domini eorumdem regni et terrae. Illud vero mirandum valde esset, Siciliam insulam, quae una cum Calabria donationum omnium, quas [Col. 0863A] Orientales Augusti, patricii, aliique fideles pro remedio animarum suarum fecerunt sanctae sedi, ab iisdem Augustis addicta fuerat solutionis trium talentorum ac semis; sive aureorum quinque et triginta millium, et pro qua vindicanda summi pontifices acerrime pugnarunt, ex male percepta terrae citra Pharum significatione, juris ancipitis credi. Omnia enim monumenta certa tum in annales relata, tum in mss. codicibus exstantia, secus docent. Atque haec satis sint de Sicilia citra Pharum et ultra a Rudolpho, et imperii principibus, seu electoribus confirmata. Mox sequentur diplomata; Rudolphinum quidem ex autographo quod servatur in tabulario Molis Adrianae; electorum autem ex ipso codice Rudolphino, quem exhibuimus, in fine enim ejusdem diploma istud cum alio Rudolphi reperitur. Idem autem dabitur diligenter collatum cum autographo ejusdem tabularii.





I. 520 Diploma Rudolphi regis Romanorum cum sua bulla pendente.
[Col. 0863B]

Sanctissimo in Christo Patri, et domino D. Nicolao papae III [a 4Kb] Rudolphus Dei gratia Romanorum rex semper Augustus. Ad perpetuam rei memoriam. [Col. 0864A] Summa reipublicae tuitio de stirpe duarum rerum sacerdotii et imperii divina institutione proveniens, vimque suam exinde muniens, humanum genus salubriter gubernavit in posterum, et reget Deo propitio in aeternum. Haec sunt duo dona Dei, maxima quidem in omnibus a superna collata clementia, videlicet auctoritas sacra pontificum et regalis excellentia potestatis. Haec duo Salvator noster mediator Dei et hominum Jesus Christus sic per seipsum actibus propriis et dignitatibus distinctis exercuit, ut utraque ab ipso, tanquam ex uno eodemque principio manifeste procedere omnibus indicaret.

Ab eo igitur solo vivo et vero Deo recognoscentes omnia, a quo reges et regna sumpsere principia et sacrosanctae Romanae 521 Ecclesiae beneficia erga nos innumera recolentes, plenis excitamur affectibus ea quae possumus illi retribuendo rependere, a qua nobis et nostris praedecessoribus regibus Romanorum tam grandia, tam excellentia dona conspicimus esse [Col. 0864B] tributa [b 1Kb] .

Praefati itaque praedecessores ad magnificentiam munerum et gratiarum quodammodo ineffabilem largitatem, quam de ipsius matris Ecclesiae uberibus susceperunt, faciem gratitudinis convertentes, nec minus attendentes, quod eadem mater Ecclesia ipsos in dulcedinis benedictione praeveniens, transferendo de Graecis imperium in Germanos [c 3Kb] , eisdem dederat [Col. 0865A] id quod erant, ut grati praedicarentur filii laudabilis recognitionis effectu [a 1Kb] : inter caetera, quae ipsi Romanae Ecclesiae confirmarunt, dimiserunt, seu etiam concesserunt, totam terram, quae est a Radicophano usque Ceperanum [b 1Kb] , 522 marchiam Anconitanam [c 1Kb] , ducatum Spoletanum [d 1Kb] , terram comitissae Mathildis [e 1Kb] , comitatum Brictenorii [f 1Kb] , exarchatum Ravennae, Pentapolim, massam Trabariam, cum adjacentibus terris, et omnia alia bona, terras, possessiones, et jura ad Romanam Ecclesiam pertinentia in multis privilegiis imperatorum a tempore Ludovici expressa sive contenta [g 1Kb] , ipsi beato Petro coelestis regni clavigero, ejusque successoribus, et Romanae Ecclesiae dimiserunt, renuntiaverunt, restituerunt, et confirmarunt; et ad omnem scrupulum removendum, prout melius valeret, et efficacius posset intelligi, contulerunt, concesserunt, et etiam donaverunt, sicut in eorum privilegiis, seu litteris continetur [h 2Kb] . Nosque postmodum, prout Domino placuit, ad regalis [Col. 0866A] excellentiae culmen assumpti, ut de susceptis donis innumeris, quae de manibus dictae matris accepimus, 523 non minoris recognitionis debitum solveremus, praedicta omnia in praesentia recolendae memoriae domini Gregorii papae X [i 1Kb] recognovimus, ac ea omnia et singula ipsi pro Romana Ecclesia, se suisque successoribus recipienti, confirmavimus, innovavimus, et de novo concessimus, atque donavimus, ipsa nihilominus proprio praestito corporaliter juramento firmantes [j 1Kb] .

Verum quia postmodum absque nostro consensu, conscientia, vel mandato Rudolphus cancellarius noster a civibus Ravennatibus, Bobiensibus, Caesenatensibus, Foropopuliensibus, Forliviensibus, Faventinis, Imolensibus, Bononiensibus, Urbinatibus, ac hominibus Montis Feretri, Bertenorii, necnon et aliis aliarum civitatum, atque illarum partium et locorum, quae ipsius Ecclesiae Romanae juris existunt, juramentum fidelitatis nomine nostro dicitur [Col. 0867A] recepisse, nos conspicientes id in praejudicium juris dictae matris Ecclesiae subsecutum, quidquid per eumdem cancellarium, seu quemcunque alium in praedictis civitatibus, locis, et terris, seu per homines ipsarum civitatum, terrarum, atque locorum actum, gestum, recognitum exstitit, sive juratum, et specialiter praedicta juramenta, remittimus, relaxamus, et eis expresse renuntiamus, ac praedicta omnia revocamus, cassamus, annullamus, irritamus, cassa et irrita nuntiamus, ac omnibus viribus vacuamus; volentes, statuentes, et consentientes expresse, quod per id nullum jus nobis et imperio accrescat, vel ipsi Ecclesiae Romanae depereat tam circa possessionem, quam circa proprietatem in civitatibus, terris, et locis praefatis, ac hominibus, juribus, et jurisdictionibus eorumdem [a 1Kb] .

Et quia decet regales actus in omni claritate procedere, ut omnem obscuritatem, quam frequenter generalitas consuevit inducere, 524 nostra tollat regalis expressio, ac jura ipsius matris Ecclesiae per [Col. 0867B] nostram declarationem, quam decernimus esse perpetuam, plenarie solidentur; recognoscimus, fatemur, et oraculo praesentis edicti ad aeternam memoriam declaramus, civitatem Ravennatem et Aemiliam, Bobium, Caesenam, Forumpopuli, Forlivium, Faventiam, Imolam, Bononiam, Ferrariam, Comaclum, Adriam, atque Gabellum; Ariminum, Urbinum, Montemferetrum, territorium Balnense [b 1Kb] , suprascriptas provincias, civitates, loca, et territoria, nec non et omnia supradicta cum omnibus finibus, territoriis, atque insulis in terra marique, ad provincias, civitates, territoria, et loca supradicta quoquomodo pertinentibus, ad beatum Petrum coelestis regni clavigerum, et ad vos patrem beatissimum dominum Nicolaum papam tertium, et ad successores vestros Romanos pontifices, et ad ipsam Ecclesiam Romanam pleno jure, ac integre non solum in spiritualibus, sed etiam in temporalibus, in solidum pertinere, ac vestri et ipsius Romanae Ecclesiae pleni juris, ditionis, ac principatus existere [c 1Kb] .

[Col. 0867C] Et ad omnem dubitationis scrupulum in posterum abolendum, et ut nostra devotio erga ipsam matrem Ecclesiam clarius enitescat, praedicta omnia et singula [Col. 0868A] tam propriis seu specialibus provinciarum, terrarum, civitatum, atque locorum expressa vocabulis, quam etiam non expressa, prout melius valet et efficacius intelligi, ipsi beatissimo Petro, et vobis, sanctissime pater domine Nicolae papa III, et per vos successoribus vestris Romanis pontificibus, et ipsi Romanae Ecclesiae [d 1Kb] de novo libere et plenarie concedimus, conferimus et donamus, ut sublata omnis contentionis et dissensionis 525 materia, firma pax et plena concordia inter Ecclesiam et imperium perseverent [e 1Kb] .

Ut autem haec omnia vobis memorato sanctissimo Patri nostro domino Nicolao sacrosanctae Romanae Ecclesiae summo pontifici, vestrisque successoribus [f 1Kb] , et ipsi Romanae Ecclesiae per nos et nostros successores Romanorum reges et imperatores in perpetuum observentur, firmaque semper, et inconcussa permaneant, praesens nostrae recognitionis, declarationis, concessionis et donationis privilegium, [Col. 0868B] de conscientia nostra, et expresso mandato conscriptum, jussimus aurea bulla typario nostrae majestatis impressa muniri, ac ipsum ad perpetuam soliditatem et certitudinem vobis et ipsi Romanae Ecclesiae exhiberi. Promittimus insuper, quod postquam Romam ad recipiendam unctionem, coronationem, et imperiale diadema pervenerimus, ipsaque perceperimus, infra octo dies praemissa omnia et singula innovabimus, et de novo integre ac plenarie faciemus [g 1Kb] .

Testes autem hi sunt: venerabiles Fridericus archiepiscopus Salzburgensis, Joannes Kymensis, et Wernhardus Secoviensis ecclesiarum episcopi; Giffridus decanus ecclesiae sancti Audomari Morinensis dioeceseos domini papae cappellanus, Henricus abbas Admontensis, Nicolaus archidiaconus Tudertinus; illustres Albertus et Hartmannus fratres de Habspurch et de Hyburch comites, lantgravii Alsatiae, filii nostri; ac spectabiles viri Fridericus burgravius de Nuremberch, Heinricus Marchio de Hahperch, Burchardus de 526 Hohenberch, et Heinricus de Furstenberch [Col. 0868C] comites, Heinricus Sluzzellinus cappellanus noster, magister Chunradus de Herwelingen, magister Angelus canonicus sancti Valentini de Ferentino, [Col. 0869A] Heinricus de Loubenberch, et Joannes de Hedingen milites hostiarii nostri, et quamplures alii.


Signum domini Rudolphi Romanorum regis invictissimi.


Locus monogrammatis.

Ego Rudolphus [a 1Kb] imperialis aulae cancellarius vice domini Wernheri archiepiscopi Maguntini, ac per Germaniam sacri imperii archicancellarii recognovi.

Acta sunt haec anno Domini 1279, indictione VII, regnante domino Rudolpho Romanorum rege glorioso, anno regni ejus VI.

Datum Viennae per manus magistri Gotfridi [b 1Kb] praepositi Soliensis protonotarii nostri XVI Kal. Martii.





II. Diploma principum imperii super donatione Rudolphi I imperatoris [c 2Kb] et confirmatione privilegiorum sedis apostolicae

[Col. 0869B] Nos principes imperii (Henricus Trevirensis; Siffridus Coloniensis; Wernerus Moguntinensis archiepiscopus, Ludovicus 527 comes palatinus Rheni utriusque Bavariae dux; Joannes dux Saxoniae; Joannes Marchio Brandenburgensis; et nos Ottones marchiones Brandenburgenses [d 2Kb] ). Universis praesentem paginam inspecturis. Complectens ab olim sibi Romana mater Ecclesia quadam quasi germana charitate Germaniam, illam eo terreno dignitatis [Col. 0870A] nomine decoravit, quod est super omne nomen, temporaliter tantum, praesidentium super terram [e 1Kb] : plantans in ea principes tanquam arbores praeelectas, et rigans illas gratia singulari, illud eis dedit incrementum mirandae potentiae, ut ipsius Ecclesiae auctoritate suffulti velut germen electum, per ipsorum electionem illum qui frena Romani teneret imperii germinarent [f 1Kb] . Hic est illud luminare minus, in firmamento militantis Ecclesiae, per luminare majus Christi vicarium illustratum. Hic est, qui materialem gladium ad ipsius nutum excutit et convertit, ut ejus praesidio pastorum pastor adjutus oves sibi creditas spirituali gladio protegendo communiat, temporali refrenet, et corrigat, ad vindictam malefactorum, laudem vero credentium et bonorum [g 1Kb] . Ut igitur omnis materia dissensionis 528 et scandali, seu etiam rancoris occasio inter ipsam Ecclesiam, et imperium auferantur, et ii duo gladii in domo Domini constituti debito foedere copulati se ipsos exerceant, in utilem reformationem regiminis [Col. 0870B] universi, et nos in actu voluntatis et operis inveniamur filii devotionis et pacis, qui tam Ecclesiam quam imperium confovere tenemur; quidquid per dominum nostrum Rudolphum Dei gratia Romanorum regem semper Augustum sanctissimo patri, ac domino nostro domino Nicolao papae III ejusque successoribus et ipsi Romanae Ecclesiae recognitum, confirmatum, ratificatum, innovatum, de novo donatum, declaratum, sive concessum, juratum, et [Col. 0871A] actum, seu factum est per privilegia, vel quaecunque alia scripta quorumcunque tenorum [a 1Kb] super recognitionibus, et ratificationibus, approbationibus innovationibus, confirmationibus, donationibus, concessionibus, et factis, seu gestis tam aliorum imperatorum, et regum Romanorum praedecessorum regis ejusdem, quam ipsius regis, et specialiter super fidelitate [b 1Kb] , obedientia, honorificentia, et reverentia per Romanos imperatores, et reges Romanis pontificibus, et ipsi Ecclesiae impendendis, ac possessionibus, honoribus, et juribus ejusdem Ecclesiae, et nominatim super tota terra, quae est a Radicofano usque ad Ceperanum, marchia Anconitana, ducatu Spoletano, terra comitissae Mathildis, civitate Ravenna [Ravenne], et Aemilia, Bojo [Bobio], Caesena, Foropopuli, Forlivio, Faventia, Immola [Imola], Bononia, Ferraria, Comaclo, Adrianis, atque Gabello, Aremino [Arimino], Urbino, Monteferetri, 529 territorio Balnensi, comitatu Brettonorii [Brectenorii], exarchatu Ravennae, Pentapoli, Massa Trabaria [Col. 0871B] cum adjacentibus terris et omnibus aliis ad praedictam Ecclesiam pertinentibus, cum omnibus finibus, territoriis atque insulis in mari terraque ad provincias, civitates, territoria et loca praedicta quoquo modo spectantibus; nec non super civitate Romana [c 1Kb] , et regno Siciliae cum omnibus ad ipsam spectantibus tam citra Pharum quam ultra, Corsica quoque atque Sardinia [d 1Kb] , et caeteris terris ac juribus ad ipsam Ecclesiam pertinentibus. Nos nostri nomine principatus in omnibus ac per omnia approbamus et ratificamus, ac iisdem omnibus et singulis, et quibuscunque aliis super eisdem per eumdem regem quoquo modo factis et in posterum faciendis, voluntatem [Col. 0872A] nostram, ascensum atque consensum unanimiter atque concorditer exhibemus [e 1Kb] . Et promittimus quod contra praemissa, vel aliquid praemissorum nullo unquam tempore veniemus. Sed ea omnia et singula pro posse nostro procurabimus inviolabiliter observari. Et ut haec nostra voluntas, approbatio, ratificatio, assensus [Autogr. add. consensus], atque promissio a nobis eisdem Romanis pontificibus et Ecclesiae in perpetuum observentur, hoc praesens scriptum inde fieri fecimus, nostrorumque sigillorum munimine roboravimus [roboratum]. Actum et datum anno Domini millesimo ducentesimo septuagesimo nono, ind. VII, 530 regnante praedicto domino nostro domino Rudolpho Romm. rege glorioso regni ejus anno 6 [f 1Kb] .





III Diploma quo Rudolphus ecclesiastica jura severo edicto tuetur. [g 1Kb]

Rudolphus Dei gratia Romanorum rex semper [Col. 0872B] Aug. universis Romani imperii fidelibus praesentes litteras inspecturis gratiam suam et omne bonum. Quia regalem decet clementiam sic libertates impendere et benemeritis liberalitatis et munificentiae suae gratiam impartiri, quod ex eo imperio [h 1Kb] , ac ecclesiis, et ecclesiarum praelatis nullum prorsus in suis juribus praejudicium irrogetur, ad universorum tam praesentium quam futurorum notitiam volumus pervenire, quod per libertates illas, quibus a creationis nostrae tempore civitates et loca quaecunque dotavimus, nullum volumus imperio et ecclesiis ac ecclesiarum praelatis in suis juribus et hominibus praejudicium generari [i 1Kb] . Sed volumus quod imperium 531 [Col. 0873A] et praelati ecclesiastici omnibus illis juribus gaudeant, quibus ante libertatem hujusmodi civitatibus et locis a nobis indultum usi fuerunt, et quae in eis ante tempora libertatis ejusdem habuisse noscuntur [a 1Kb] . In [Col. 0874A] cujus rei testimonium praesens scriptum majestatis nostrae sigillo jussimus communiri. Datum Hagenaune [in Hagen] IV Nonas Decemb. ind. II. [b 2Kb] anno 1283, regni vero nostri anno 10.




[Col. 0873]
INDEX RERUM ET VERBORUM QUAE IN SECUNDO JUXTA CENNII EDITIONEM CODICIS CAROLINI TOMO CONTINENTUR. (Numeri hujus indicis respondent numeris crassioribus in textu insertis.) [1Kb]



[Col. 0873] A
    Abbas eremitarum monasterii Einsidlensis princeps Romani imperii, 468.
    Abbates ord. Cisterc. congregati Cistercii rogantur orationum suffragia ab Innoc. III, 303, et a Rudolpho rege Romanorum, 304. Fraternitatem a sancto Ludov. IX et a Capitulo Salisburgensi, 306.
    Abbatiarum Cisterciensium num. 305. Privilegia apostolica, 307.
    Acclamationes pop. Rom. post improvisam Caroli Magni coronationem, 17.
    Accon al. Ptolemais a Turcis capta, 296. Quidquid dignitatis nominisque Christiani erat in Syria, ibi consistebat, 477.
    Adelais cum Ottone Romam venit, 137.
    Adelboldus de Henrici I regis Romanorum electione, 170.
    Administri principum apud sanctam sedem quomodo se gerant, 371.
    Adolphus Nassaviae rex Romanorum successor Rudolphi, 306.
    Adrianus (sanctus) rectus Carolinor. libror. interpres, 7. Perperam fit auctor legis regiae commentitiae, 166. Ejus legatus apost. officio deest in Carolum Magnum regem Francorum, 67.
    Adrianus IV coronat Fridericum Aenobarbum, 271 seq.
    Adrianus V septem et triginta dier. pontifex, 373. Prohibet Rudolphum in Ital. venire, 283. Ejus gesta, 374.
    Adulphus diac. legatus Leonis III in Angliam, 66.
    Aegra civitas in Bohemiae finibus 396.
    Aemilia provincia perperam in civitatem [Col. 0873] versa, 96. Civilis angustior ecclesiastica Langobardor. aevo, 97, a scriptoribus saec. XVI et nonnullis recentioribus male accepta pro amplissima Rom. reip. provincia, 98, 126, 188.
    Affinitates Rudolphi cum principibus, 306. Cum Philippo III Francorum rege, 433.
    Agnes Rudolphi filia, uxor Alberti ducis Saxoniae S. R. I. electoris, 306, 346.
    Agnes Ottocari regis Bonemiae filia, uxor Rudolphi filii Rudolphi regis Romanorum, 306, 422.
    Albericus comes Tusculanus novam Urbis administrationem inducit, 34.
    Albertus dux ab Honorio II investituram obtinet Mathildianae haereditatis, 200.
    Albertus Rud. pater in Syria moriens Accone sepelitur, 295, 306, 321.
    Albertus Rudolphi fil. cum exercitu in Austriam praemittitur, 395, 401. Eligitur rex Romanorum, 306 Dignitatem imperialem renovatam esse in Germanis, seu in Carolo Magno testatur, 521. Bonifacio VIII confirmat inter caetera jura sanctae sedis terram Mathildis, 203. Zweytalensi monasterio paternum privilegium salis confirmat, 472.
    Albertus Saxoniae dux S. R. I. elector, 306.
    Albiniani codicis praestantia, 134.
    Albornotius Aegydius card. leg. praefectum de Vico in ordinem reducit, 213.
    Alcuinus Romanum pontif. summum principem agnoscit, 14. Ejus consilium prudens Carolo Magno, 15.
    Alemannia, Langobardia, et Tuscia ad imperium spectant, 310, 322.
    [Col. 0874] Alexander VI Siciliam citra pharum bipertito dividit totoque censu octo unciar. mill. onerat, 515.
    Alienora Raym. Berengarii filia regina Angliae, 464.
    Allodium quid saeculo XI et seq., 204.
    Alphonsus rex Castellae rex Romanorum electus, 276. Cedit jus omne Rudolpho, 353.
    Amiralmumin Calipha XXVIII success. Haronis, 77.
    Anacletus antipapa. Vide Petrus Leonis.
    Andreas Sclavoniae dux, frater Ladislai Ungariae regis, 375.
    Anglicana ecclesia a Greg. Magno instaurata sollicitat Leonem III, 64, qui eam fovet, 68.
    Anna Rudolphi regis Romanorum uxor, 251, 306, mille marcas argenteas annui reditus obtinet in Austria, 429.
    Anna al. Hedwigis Rudolphi filia uxor Ottonis marchionis Brandeb., 306.
    Anselmi, ut creditur, testimonium de Lud. diplom., 124.
    Anthimus dux Neapolis negat auxilium Graecis Siciliam contra Saracenos propugnaturis, 73.
    Antiochia patriarchalis urbs celeberrima a Bendocdare soldano Aegyptio excisa, 478.
    Antonellus S. R. E. card. olim praefectus archivo Molis Adrianae monumenta edidit ditionum sanctae sedis, 83, 134.
    Apologus Aesopi, quo Rudolphus usus dicitur, ne in Italiam veniret, 279.
    Apulia, Calabria e Marsia ferunt onus census regni Siciliae, 507.
    Aquilae imperialis historia a communi opinione diversa, 384, 395.
    Aquileiensis patriarchatus vices, 18. [Col. 0875] Raym. Turrianus patriarcha pollicetur auxilium Rudolpho, 389.
    Aretium perveniens Rudolphus ex Gallia redux, ibi brevi morbo tentatus moritur, 276, 282.
    Ardulphus al. Eardulphus Angliae rex in suum regnum unde expulsus fuerat, restituitur, 66.
    Argelata et medicina J. Mathildici in territorio Bononiensi, 217. Postea J. sanctae sedis, 404. Quod Henric. VI agnoscit, ibid.
    Arichis dux Benev. subactus a Carolo Magno, 101.
    Aripertus rex Langob. donationem Alpium Cottar. aureis litteris instaurat, 135.
    Arnaldus Brixiensis animos Romanorum pervertit, 500. Ejus discipuli, et sequaces de sanctae sedis ditione perperam sentiunt, 524.
    Arnulphus eligitur et coronatur imperator a Formoso, 242.
    Artaldus Rhemen. archiep. pallium obtinet a Romano pontifice, 34.
    Assisii palatium pontificium, 157.
    Augustini (sancti) sententia de discrimine inter indulgentiam et commonitorium, 474. Ejus ordo toleratus duntaxat, 399.
    Augustinus monachus magnum instar missionum, 68.
    Aurea Bulla de feudis, et privilegiis a rege Rom. confirmandis, 346.
    Aureae Vallis monast. Vide Monasterium.
    Aureis litteris exarata diplomata Ariperti, Ottonum, Henrici I, 135.
    Austria cum Styria, Carinthia, aliisque provinciis detenta ab Ottocaro, 378. Vastata, 392. Ab eodem deficit, 410. A tyrannide liberatur, 413.
    Austriacae Augustae domus primordia. Vide Rudolphus. Singularis ejus pietas in beatissimam virg. Mariam, 308. Existimatio et liberalitas continuata in litteratos, 486.
    Autographa diplomatum in archivo Molis Adrianae Ottonis I, 157. Rudolphi, 520. Electorum S. R. I, 526. Ottonis III in monasterio sanctorum Bonifacii et Alexii, 252. Conradi III regis Romanorum, in archivo Corbeiae, 169.
    Autographum litterarum a Leone III transmittitur Carolo Magno ne exemplum earum sit suspiciosum, 68.

B
    Bacchinius Benedictus de donatione Mathildis, 197.
    Balduinus Flandriae comes orientalium impp. primus, 521.
    Bambergensis ecclesiae fundatio, 171. In episcopatum erectio, 189. Subjectio sanctae sedi, ibid. Commutatio cum Beneventano principatu, 175, 179.
    Bambergensis episcopus Henrici I diplomati subscribens se vocat subditum sanctae sedis, 193.
    Basilea obsidetur a Rudolpho, qui electus rex Romanorum obsidionem solvit, 311. Obsidionis causae, 312.
    Basileensis episcopus. Vide Henricus.
    Basileus appellatur Carolus a Michaelis Aug. legatis, quod nomen Graeci aversantur, 76.
    Bavariae dux. Vide Henricus.
    Beatrix Berengarii Provinciae comitis filia, Caroli Siciliae regis uxor, 464.
    Beatrix mater Mathildis, 203. Uxor Bonifacii, Parmae domina, 224.
    Bendocdar soldanus et tyrannus Aegypti appellatus Christianum sanguinem sitiens, 462, 476, 478.
    Benedictus VIII de imperatore eligendo, aut confirmando auctoritate apostolica decernit, 244
    [Col. 0875] Benedictus XIV Gregorium X in martyrol. retulit, 363
    Benedictus canonicus sancti Petri verum situm portae Collinae designat, 268.
    Benedictus Cariscum dictus senatoriam urbis dignitatem usurpat, senatum perdit, Eccl. ditiones invadit, 501.
    Beneficia ecclesiastica a laicis principibus non conferenda, 327.
    Beneventanus ducatus. Sex ejus civitates a Carolo Magno donantur sanctae sedi, 101. Ejus duces Arichis et Grimoaldus, ibid. Memoratus in libro Pontif. explicatur, 146. In plures dynastias divisus, 165. Cum bonis omnibus transmontanis juris sanctae sedis commutatus, 179. Ejus regalia, 180.
    Berengarius Aug. solemniter coronatur, 254. In eadem solemnitate legitur diploma confirmans jura et privilegia sanctae sedis, 31, 254.
    Berengarius Raymundus comes Provinciae et Forcalquerii moritur sine prole mascula, 464. Quatuor ejus filiae reginae omnes, Margarita Franciae, Alienora Angliae, Sanctia Richardi regis Rom. electi uxor, et Beatrix Siciliae de haereditate decertant, ibid.
    Bernardus ap. sedis legatus a Parmensibus male admodum acceptus, 225.
    Bernardus electus Albiensis, 283
    Bernardus Seccoviensis episcop. Ottocari legatus ad comitia Augustana, 353, 378, 482, a Gregorio X increpitus, 379, cum Rudolpho se excusat, 404.
    Bernardus Thesaurarius historiae sui temporis scriptor, 359. Rudolpho valde acceptus, 361.
    Bertramus comes Provinciae sua bona subjicit sanctae sedi, 236
    Bibliothecarius dignitas palatii Francorum, 133.
    Blanchinus Franciscus civitates, quarum Fulradus possessionem iniit, pro integra donatione Pippini accipit, 95.
    Blondi opinio falsa de Greg. V et Ottonis III constitutione super Regis Romanorum electione, 244. Ea tamen non omnino rejicienda, 168.
    Bobium hodie Sassina a non nemine pro Bobio Insubriae perperam accipitur, 98.
    Boeclerus S. R. I. electores Carolo IV antiquiores non faciens, decipitur, 241, 246.
    Bohemia et Moravia Rudolpho parent, 424.
    Bohemiae rex pincerna imperatoris, 248, unus e septem electoribus, 250. Vide Ottocarus, Wenceslaus.
    Bollandi continuatores actorum et monumentorum veterum accurati editores, 170.
    Bona ven. card. Flaccium irridet, 2.
    Bonifacius marchio Tusciae pater Mathildis dominatur Parmae, 224.
    Bononia restituitur sanctae sedi, 498, 524.
    Brictonorium olim castrum Sussubium, 208, ab Alex. III concessum archiep. Rav., ibid.
    Bruna civitas Moraviae privilegia obtinuit ab Ottocaro, quae Rudolphus confirmat et amplificat, 423.
    Bruno Olomucensis episc. Gregorio X de infelici statu Germaniae, 303. 315, pacis interpres inter Rudolphum et Ottonem Brandeburg, 424, una cum Moraviae proceribus homagium facit Rudolpho, 425.
    Bulla Clem. IV quae audit In Coena Domini a Gregor. X Mediolani publicatur, 352.
    Bullae nomine pro sigillo Otto Magnus [Col. 0876] omnium ultimus usus esse dicitur, 156.

C
    Cadolaus comitatum Parinensem sibi confirmari obtinet ab Henrici II, 223.
    Coenulphus rex Anglor. archiepiscopis Cantuar. et Eboracen. infensus, 64.
    Cajeta et Fundi juris sanctae sedis, 147, 159.
    Cajetani cum Amalphitanis Michaeli patricio auxilium praebent contra Saracenos Siciliam aggressos, 73.
    Calabria et Apolia Northmannis traditur a Nicolao II, 150.
    Calabritam et Siculi patrim. annuus reditus 35 M. aurei, 10, acerrime vindicata ab ap. sede, 103.
    Calumniatorum genus quintuplex, 410
    Calvulus cubicular. et Campani majestatis rei, 90.
    Campania Rom. bipertito divisa, 147. Ejus extensio, 157. Ottonis temp. cum territorio Rom. confusa, 140.
    Campaniae ducat. Benev. sex civitates a Carolo Magno donatae sanctae sedi, 128.
    Campidunum hodie Kempten, Sueviae civitas in Algoia, 396.
    Canonicatus Leodiensis petitur a Rudolpho pro familiari suo, 453, 484.
    Canonicatus sancti Petri conferri coeptus regi Romanorum in solemnitate coronationis, 272.
    Cantuariensis archiep. cum Eboracensi discordia de primatu composita, 64.
    Canusina arx fundatur, 221. Ejus ecclesiae thesaurus Romam defertur, 216.
    Capitaneus a Rudolpho in Italiam mittendus, 334, a rege Bohemiae in Salisburg. provinciam missus, 392.
    Capitulare plurib. capitib. multa continens, 53.
    Cardinalium S. R. E. praestantia, 324.
    Carfagnana juris sanctae sedis ex donatione Mathildis, 217.
    Carinthia. Vide Meinhardus.
    Carmelitarum ordo toleratus, 399.
    Carolingii Augg. Vide Imperatores. Iisdem Ecclesiam Romanam defendere desinentibus imperatores aliunde quaesiti, 28, eorum finis, 243.
    Carolini libri falso ascripti Carolo Magno, 6.
    Carolus Martellus inter Ecclesiae defensores recensitus, 132.
    Carolomannus cum fratre paternam donat. confirmat, 95.
    Carolus Magnus Ecclesiae R. defensor ante et post adeptam coronam imperii, 2, 54, 59, in rebus fidei dogma spectantibus consulit sanctam sedem, 7. Veniens Romam quomodo excipitur, 255, in sancti Petri ecclesiam, et Rom. pont. liberalissimus, 8. Quater veniens Romam provincias et civitates largitur sanctae sedi, 100. Ultimo in adventu coronatur imp. Aug., 16. De hujusmodi coronatione opiniones falsae, 18. Lud. filium regnorum haeredem institutum imperatorem designat, 20. Imperium non armis, sed defensione sanctae sedis adipiscitur, 37. Ecclesiae custos dicitur a Leone III, et defensor in suis utilitatibus, 50 seq. Gradensi archiepisc. a sua sede pulso impetrat Polanam eccl., 48. Regna dividit inter filios, 58, 99, a legatis pont se delusum putans placatur a Leone III, 66, cum Michaele imp. Or. pacem aliquam init, 76. Electio Rom. pont. ei tributa, commentitia, 181, moritur, 82.
    Carolus Calvus eligitur et confirmatur in concilio, 243, coronatur a Joanne VIII, 28, 254.
    Carolus Crassus eligitur, 242, coronatur a Jo. VIII, 28, 254.
    [Col. 0877] Carolus Rudolphi fil. in pueritia mortuus, 306.
    Carolus IV, auctor A. Bullae, 346, primus obtinet privil. apostol. primar. precum, 392, ultimus praestat juram. de mittendo in Italiae regnum gubernatore, 234.
    Carolus V singulari modo coronatur Bononiae a Clem. VII, 43, in coronatione fungitur officio diac. contra morem majorum, 274, instituitur haeres ducatus Mediol., 232.
    Carolus Andegav. frater sancti Ludovici IX in Italiam accersitus, 315. In Tuscia fit Paciarius, et postmodum vicarius imp. 330, 496, fit senator Urbis ad decennium, 502. Siciliam obtinet cum censu octo mill. unciar. auri, 511, juramentum praestat Rom. pont., 512. Controversias habet cum Rudolpho, 283, 368, 428, 496. Eapropter arcetur ab Italico itinere, 283. Regni Jerus. possessionem init per legatum suum, 477. Isabellam filiam nuptui locat Ladislao Ung. regi, 375. Provinciae investituram accipit a Rudolpho, 284, a Martino IV iterum creatur senator Urbis, ibid.
    Castelli porta locus designatus ad excipiendum regem Romanor. coronandum, 268.
    Catharina Rudolphi filia uxor Ottonis Bavariae ducis, 306, 409.
    Cavalca comes Brictonorium antiqui juris sanctae sedis, eidem iterum donat, 208.
    Census pro Siciliae regno institutus pro aliis temporibus alius, 505 seq., 513, 518, integer impositus Siciliae citra pharum, 515. Leo X eum reducit ad septem mille ducatos, 517.
    Censuum liber antiquior Cencio Camerario, 145.
    Chartula donationis. Vide Mathildae.
    Chiemenses episcopi Joannes, Chunradus, 387.
    Chokier de primis precibus minus recte, 288.
    Chorographia Italiae medii aevi notatur, 123, 138, 214.
    Christianus patriarcha ultimus Antiochen. caeditur, 478.
    Christinae (sanctae) Ecclesia in Insubria juris sanctae sedis, 147.
    Chronologia epistolar. Rudolphi, 276, diplomatis Ottoniani, 137, Henriciani, 171, Chartulae Mathild., 196.
    Chrysostomus (sanctus Joannes) clementiam principis commendat, 474.
    Cistercienses monachi sanctitate celebres, 303; eorum orationum suffragia, aut fraternitas a summis principibus quaeruntur, 306. Abbatiarum numerus, 305. Primum privilegia obtinent ab Innoc. IV, 507; eorum capitulum generale primum, 303.
    Civitas Leonina a Leone IV dedicatur, 255.
    Civitates Langobardiae in libertatem se asserentes bona Mathildis invadunt, 205 seq., earum quatuor juris proprii Mathildis, 226. Etruscae liberae in magnum ducatum erectae, 234.
    Claves confessionis sancti Petri, et sancti sepulcri benedictionis gratia missae Carolo Magno, 12.
    Claves regnicoelorum a Domino committuntur apostolorum principi, 55; quare appellatur claviger regni coelorum, 67, 139.
    Clemens III cum senatu Rom. pacem init, 500.
    Clemens IV Carolo Andegav. Siciliam concedit, 496.
    Clemens V coronat per legatos Henric. VII, 43, 365. Constitutione Pastoralis decernit, pontificem vacante imperio [Col. 0877] in Langobardia et Tuscia succedere imperatori, 228.
    Clemens VII coronat Carolum V, 43.
    Clemens XI primarum precum satagit, 293.
    Clemens XIII auctori concedit, ut propriis oculis inspiciat, diligenterque con erat autographa diplom. apostolici archivi Molis Adrianae, 136.
    Clementia summis principibus necessaria, 474.
    Clementia Rudolphi filia uxor Caroli Martelli nepotis Caroli Siciliae regis, 306, 433.
    Clerus et pop. Rom. regem Romm. excipiunt et ad basil. Vat. deducunt in solemnitate coronationis, 255.
    Codex Carolinus annis novem ante imperii renovat. scriptus, 100.
    Codex Farnesianus libri pontif. aevi Caroli Magni, 95.
    Codex Rudolphinus Zweytalen., 296. Continet epistol 126 quarum duodeviginti sunt jampridem editae, 299.
    Collina porta prope castrum S. Angeli, 268.
    Comaclum sanctae sedi restitutum Benedicti XIII hortatu, 427.
    Comitia Norimbergensia et Augustana, 344, 355, 393, Campiduni, 386.
    Concilia Lateran. III de benefic. collatione, 290, Lugdunen. II de sacra expeditione in Syriam, 462, Nicaenum II pro sacris imaginibus, 6, Tridentinum de abolendo duellorum usu, 454.
    Concordata Germanica, 416.
    Concordia sacerdotii et imperii, 371.
    Conjuratio in sanctum Leonem III et in reos animadversio, 89.
    Conradus I rex Germaniae scriem Augustor. turbat, 244.
    Conradus II Salicus coronatur Aug. 169, 195, 245, 259.
    Conradus III imp. coronam non est adeptus, 400, regem Romanor. II se appellat, 169.
    Conradus Frid. II filius Siciliae regnum invadit, 508, veneni haustu moritur, ibid.
    Conradus Suevus ducat. Spolet. et comitatum Assisii restituit sanctae sedi, 207.
    Conradus Fr. Minorita Rud. legatus ad Nicol. III, 419, 437.
    Conringius Hermannus sancti Leonis III epistolas 10 semel et iterum edit in lucem, 1 seq., 78. De genere et patria Rudolphi Rom. reg. loquitur, 304.
    Constantiniana donatio commentitia, 89.
    Constantinus Copronymus moritur: Leo IV fil. succed., 6.
    Constantinus Leonis IV fil. sub tutela matris Irenes, 6.
    Constitutio Lotharii cum consensu Eug. II, 63, 152, falso ascribitur Ottoni et Henrico, 153.
    Corona imp. qua formula imponi consuevit, 265, 456.
    Coronatio imp. ab uno Rom. pont. facienda, 19. Ea sola constituit imp., 39. Carolingios coronandi ritus, 254. Germanos coronandi solemnitas, 260. Olim ante missarum solemnia fieri solita, 273.
    Coronatio imp. Or. coepta fieri ab Anatolio patriarcha in Leone I anno 457, 81.
    Coronatio imperialis a Rud. semper optata, nunquam obtenta, 323. Ejus terminus assignandus a pont. non sine reg. Rom. assensu, 365. Ejusdem negotium ab Innoc. III tractatum pro Ottone IV, 273, pro Rudolpho a Nicolao III, 443, cui numerus militum secum ducendor. praescribitur, 525.
    [Col. 0878] Corsica sanctae sedi donata a Carolo Magno, 3, 60, a Mauris vexatam Franci defendunt, 78. Ejus donatio, ut Siciliae et Sardiniae, facta post ann. 791, 100, 128. Jura sanctae sedis in eam insulam, 144.
    Credentia et credentiales, 435.
    Cypri rex scribit Rudolpho de infelici statu Syriae, 476.

D
    Damiani Petrus de apostolico privil. confirmandi electionem Rom. pont., 121.
    Decarcones. Vide Senatores.
    Decimae in Germania colligendae pro bello sacro, 353, 362. Alfonso regi Castellae concessae, 354.
    Defensio Eccl. Rom. et summi pont. est vera causa imperii in Occidente renovati, 37.
    Defensoris titulus Carolo Magno tribuitur post coronationem, 2, 54, 59, 62.
    Delegatio pro acquisitione bonorum Eccles. accepta, 190.
    Demetrius Croatiae et Dalmatiae dux a Greg VII regis titulo insignitus sua bona subjicit sanctae sedi, 236.
    Demetrius Russorum rex bona sua subjicit Petri sedi, 236.
    Desiderio exacto Langob. regno finis affertur, 96.
    Designatio ditionis Eccl. Rom. per fines Carolo tributa, 99.
    Diffidatio, seu indictio belli, 377. Sultano etiam mitti consuevit, 482. Rudolpho haud mittitur ab Ottocaro, ibid.
    Diploma confirmationis privilegiorum sanctae sedis Carolingior tempore in solemnit. coronationis legi solitum, 31. Infra octo dies fieri a Germanis coeptum, 492, 500.
    Diploma Ottonis autogr. aureis litteris exaratum in archivo Molis Adr, 134, 136, 156; sigillum periit, 137; ejus sinceritas, 138, 161.
    Diplomata antiqua nullum titulum praeseferunt, 134; eorum ingenium, 153.
    Diplomatum Ottonis et Henrici exempla plura ex autographis accurate exscripta, ac sigillis 40 praelator. roborata in concil. Lugd., I, 135. Post annos triginta a Rudolpho per legatos confirmantur una cum Ludoviciano in conc. Lugd. II, 278. Trium horum excerpta a Nicol. III Rudolpho transmissa, ut suum inde conficeret, 520.
    Disciplina creationis Rom. pont. Ludovici tempore, 131, 178, 181. Ottonis aevo, 153 seqq. Henrici, 181.
    Ditionis ecclesiasticae fines Orientales et littora, 74. Occidentales nostrae aetati similes, 98. Nomina eorum varia Rudolphi temporibus, 495. Romanis ipsis pontificibus Avenione degentibus ignota, 520.
    Divisio regnorum Caroli inter filios, 99.
    Dominatio pontificum Romae et in ducatu aristocratica, 109. In exarchatu caeterisque donationibus monarchica, ibid.
    Dominici et Francisci (sanctorum) ordines Ecclesiae utiles probantur in conc. Lugdunensi II, 399.
    Dominicus quidam a Carolo commendatur Adriano pro aliqua gubernatione in ditionibus sanctae sedis, 96.
    Domus appellantur bona omnia Mathildis, 205. Vide Mathild.
    Donatio Pippini instauratur a Carolo, 100. Carolina quater facta, 8, 100.
    Donationes omnes fiunt pro mercede animae et ob veniam peccatorum, 100. Nec Ludov. nec Rudolph. ea formula utuntur, quia nihil donant, 524. Spontaneae Pippini et successorum, 177.
    [Col. 0879] Drogo Mediomatr. episc. a Sergio II fit vicarius apostol. Galliae et Germaniae, 114.
    Ducatus Mediolan. origo, 231. Carolus V ejusdem haeres institutus, 232.
    Ducange Carolus dissert. de infer. aevi numism., 258.
    Duellum permittebatur saec. XIII, 454; in conc. Trid. omnino sublatum, ibid.

E
    Eadmundo Henr. III, Angl. regis fil. exhibetur Siciliae regnum, 508.
    Eambaldus archiep. Eboracen., 64, 67.
    Eardulphus rex Nordanhimbr. expulsus restituitur, 63, 66, 69.
    Eccardus et Muratorius jus supremum Rom. pont. in exarchatu agnoscunt, 106.
    Ecclesiae bona non alienanda, 48.
    Eduardus Angliae rex Margaritam fil. despondet Hartmanno Rud. filio, 306.
    Eginhardus testis improvisae coronationis Caroli Magni, 16.
    Einsidlense eremi monasterium in Helvetiis, 468. Ejus abbas princeps imperii, ibid.
    Electio Rom. pont. Vide Rom. pontifex.
    Electiones canonicae in Germania vigent, 445.
    Electionis decretum, 448.
    Electivi principatus indoles, 310.
    Electorum S. R. I. origo, 246, 527. Nomina, 247, mutatio, 248, numerus septenarius post Frid. II certus, 249. Plures ex eadem familia, 347. Diplomata regis Rudolphi confirmant, 429, 509.
    Elephantus carcer publicus Romae, 90.
    Elias de Insat legatus Terrae sanctae, 480.
    Elisabet mater Ladislai regis Hungar. decreta in haereticos roborat in suis ditionibus, 487.
    Eminentissimi titulus Romanis procerib. tributus, 33.
    Engelbertus archiep. Colonien. multa patitur a suis, 372, 445.
    Episcoporum Germaniae mores depravati, 348.
    Epistolae cod. Caesarei in Zweytalensi desideratae. Rud. ad Greg. X de sua electione, 280. Colonien. archiepiscopi ad eumd. pontif., 400. S. R. E. cardinalis ad Rud., 319. Bernardi Seccov. episc. ad Rud., 405. Nicolai III ad Rud. post caedem Ottocari, 421. Rudolphi ad Nicol. III post eamdem caedem, 428. Privil. Rud. monast. Zweytal., 472.
    Equitatio imperatoris cum pontif. post coronationem depravata, 275.
    Equitatio Rom. pont. post coronationem ad Lateranense palatium, 267.
    Equus albus pro censu Siciliae utriusque, 511.
    Ercambaldus cancellarius Caroli Magni, 49.
    Eremi monast. Vide Einsidlense.
    Eridanus fluvius designat bona Mathildis, 203.
    Estensium dominationis in Mutinensi ducatu initia, 234.
    Etruria et Langobardia juris imp., 38. In Langob. ducatus Mediolanensis emersit, 231. In Etruria olim Tuscia magnus ducatus, 234, 310, 330.
    Eugenius II de electione Rom. pont. aliquid sanxit, 184. Privilegium de confirm. electione ab imp. suppositum, 113, 122.
    Euphemia sanctimonialis Rudolphi filia, 306.
    [Col. 0879] Euphemius Constantinopolitanus patriarcha omnium primus anno 491 ab Anastasio imp. exigit professionem fidei, 44.
    Euphemius Siculus proditorie subjicit Siciliam Saracenis, 78.
    Exarchatus integer sanctae sedi asseritur, 51. Caroli Magni aevo in tres provincias dividebatur, Ravennam seu Aemiliam, et Pentapoles duas maritimam et Mediterraneam, 97. Earum caput civitas Ravenna, 337. Rudolphi aevo erat binominis Romandiola et Maritima, 278. Comitatus Romandiolae distinguebatur ab exarchatu, 495 seq., 522. Hinc praedecessorum invasio Rud. videbatur jus imperii, 335 seq. Rem edoctus cancellarii sui facto improbato sanctae sedis jura acerrime vindicat, 428. Olim archiep. Rav. privilegiis apostol. in Exarchatu dominabantur, 208, 277.
    Exarchus imp. Or. qua solemnitate excipiebatur Romae, 255.
    Exceptio regum et impp. Romam venientium, 59
    Exspectativae gratiae sublatae, 290.

F
    Factiones Guelpha et Gibellina in Italia, 213.
    Ferraria. Ejus vices, et subjectio certa sanctae sedi, 234. Mathildes in ejus territorio multa possidebat, 216.
    Feuda et privilegia imperii a rege Rom. conferuntur, 311. Electoribus statim post coronat. Germ., 346.
    Fidelitatis sacram. a rege Rom. praestitum pontifici, 42, 262, 270, a Romanis imperatori, 23, 28, 56, a principibus Germaniae regi Rom., 313.
    Florentinii allucinatio insignis super patrimonio E. R., 197, 211.
    Fod na Argentaria locatur a Rudolpho, 468.
    Formula usu recepta: Non cancellata non abolita, etc. In diplomate Rud. reperitur, 488.
    Formulae tradendi insignia imperialia, 265, ac praesertim gladium, 272, 274.
    Fortunatus Graden. archiep. a sua sede pulsus in Francia exsulat, 47; mala ejus fama, 49.
    Francisci et Dominici (sanctorum) ordines probati, 399. Sancti Francisci, seu Minoritae Nicolao III ob vitae sanctit. charissimi. 442. Monasterium mulierum poenitentium iis committitur, 441. Vide Conradus.
    Franciscus de Roxas Ferd. regis cath. orator ad Jul. II, 516.
    Francofordiense concil. canonem Nic. II male perceptum damnat, 6.
    Fraternitas ordinis Cister. a principibus quaesita, 305.
    Fridericus I Aenobarbus primus Augustor. fit canonicus sancti Petri, 271, 272, 460.
    Fridericus II Henrici VI fil. biennis a patre rex eligitur, 389. Ipsa die coronat. imp. constitutionem edit contra haereses ab Honorio III roboratam, 488, quam postea Rudolphus confirmat, 487. Exauctoratur in Conc. Lugd., II, 228, 508. (Hinc Rudolphus interregnum 28 annor. numerat, 460.) restituit sanctae sedi terram Mathild., 202, fit maximus invasor ditionum sanctae sedis, 508.
    Fridericus III obtinet a Nicolao V privilegium primar. precum, 293.
    Fridericus Rudolphi filius sine prole, 306.
    Fridericus II archiep. Salisb. jubetur a Greg. X adesse coronationi Rud., 329. Scribit Rudolpho se adfuturum, 355. Accusat Seccoviensem episcopum, [Col. 0880] 378. Vexatus ab Ottocaro auxilium petit a Rud, 380, 382. Milotam cum copiis in suam provinciam immissum nuntiat, 392. Ecclesiasticor. et ecclesiar. statum infelicem nuntiat Gregorio X, ibid. Rudolphum monet ut sibi a domesticis insidiis caveat, 384. Sincera ejus fides a Rud. commendatur, 385. Provinciam visitat, 389. Populos a juramento, quod Ottocaro praestiterant, absolvit, 402. Una cum suffraganeis suis Joanni XXI nuntiat liberat. Austriae, 411.

G
    Gabellensi in civitate comes instituitur ab Adr. Dominicus commendatus a Carole, 96.
    Garampies canonicus sancti Petri praefectus archivis Vaticano, et castri Sancti Angeli, 217.
    Garfagnana. Vide Carfagnana.
    Gatticus abbas canonic. reg. ordd. Romm. collector, 2 0.
    Gentilotus Benedictus Vindob. biblioth. praefectus in Ughelli edit. Coleto exhibet monumenta, 463.
    Germania omnis fidelit. praestat Rud., 313. Status ejus infelix post interregnum, 315. Ejus principes privil. obtinent eligendi regem Romanor., 169.
    Germanica corona regem Rom. futurum imp. instituit, 246.
    Gladius imperatori traditur de sacro altari principis apostolorum juxta antiq. ordines, 272; juxta recentiores de super corpus sumptus, 274.
    Godefridus praepositus Solien. subscribit Rud. diplomati pro sancta sede, 526, a Rud. commendatur canonicis pro Pataviae eccl. vac., 486.
    Godefridus abbas Godwicen. monum. probat imperatorem nullum fuisse, aut se dixisse ante coron. Rom., 39. Diplomata Ottonum et Henrici aureis litteris exarata testatur. 135. De antiquor. dipl. ingenio disserit, 153. De titulo regis Rom. minus accurate loquitur, 245.
    Gotfridus Viterbien. de pomo aureo, 259.
    Gradensis ecclesiae vices, 48.
    Gratianus in monum. vet. referendis parum fidus, 37.
    Gratianus superista accusatus ap. pont. et imp., 24.
    Gregorius IV consecrari renuens causa est, cur imp. auctoritas invocetur, 116.
    Gregorius V cum Ottone III de electione regis Rom. constitutionem edunt, 168, 245.
    Gregorius VI in conc. Sutrino pontificatum abdicat, 261.
    Gregorius VII (sanctus) libertatem consecrationis Rom. pont. postliminio revocat, 120. Pontificiam et imperial. potestatem duobus majoribus luminaribus comparat, 316.
    Gregorius X (sanctus) Viterbii eligitur degens in Syria cum exercitu Christianorum, 315. Ejus genus, patria, itinera, 357. Vix consecratus concil. Lugd. II indict, 315. Principes imperii monet, ut veniant ad solemnitatem coronationis Rud., 281, 343. Ottocari Boh. regis cum Steph. rege Hung. pacem ratam habet, 395. Rudolpho prudenter negat favorem pecuniar., 333. Vicecomite relicto adhaeret Turrianis, 340. Mediolani publicat bullam Clem. IV quae audit In Coena Domini, 352. Cum Christiano exercitu in Syriam redire meditatur, 476. Moritur Aretii, 276, 282, 496; miraculis claret, 363 Ejus epistola interpolata, 357
    [Col. 0881] Gregorius XIII in pauperes liberatissimus, 11.
    Grimoaldus filius Arichis Beneventi ducis a Carolo Magno obses in Franciam ducitur, 101.
    Guido. Vide Wido.
    Guillelmus. Vide Willelmus.
    Gurgensis episcopus Dietricus moritur, 387.
    Gutha al. Juditha Rudolphi filia nubit Wenceslao filio Ottocari post hujus caedem, 422.

H
    Haereditarii princip. discrimen cum electivo, 310.
    Hallensis civitatis privileg. Rudolphinum, 447.
    Hartmannus Rud. fil. moritur sine prole, 306.
    Hedwigis Rud. mater monasterium ingreditur, 308.
    Hedwigis al. Anna Rud. fil. nubit Ottoni marchioni Brandeburg., 306, 346.
    Helmengaudus legatus Caroli Magni ad Leonem III, 3, 58.
    Henricus I Germaniae rex chronologiam Augustor. cognominum ap. historicos turbat, 244.
    Henricus I (sanctus) sacram. fidelitatis praestat Bened. VIII. 39. Diplomate confirmat jura sanctae sedis, 170.
    Henricus II, al. III, Clementi II fidelitatem jurat, 42, 262. Jura sanctae sedis transmontana cum Benev. principatu commutat, 195. Coronam Italicam non suscepit, 245.
    Henricus IV rex Rom. III Mantuam juris Mathild. proditione capit, 221, ab ea vincitur in Sorbariae campis, 224.
    Henricus V rex Germ. Aug. III invadit bona Mathildis, 200. Coronam Italicam non suscipit, 245. Romanos habet infensos, 312.
    Henricus VI Frid. I filius Frid. II filium biennem regem creat, 389. Male ablata sanctae sedi restitui mandat testamento, 209. Siciliae investituram ab eadem sede accipiendam praecipit, 510.
    Henricus VII Galeatium Placentiae vicarium instituit, 229. Fidelitatem pontifici per nuntios jurat Avenione, 42. Ex necessitate coronatur extra Basil. Vat., 43.
    Henricus Bavariae dux Ottocaro adhaerens Rudolph. aversatur, 310, 346, 352, in ordinem redigitur, 397, hostis imp. non denuntiatur, ut Ottocarus, 353. Cum Lud. fratre reconciliatur pontificis et Rud. opera, 354, prohibetur tractare pacem inter Ottocarum et Hung. regem, ibid. Cum Rudolpho redit in gratiam, 409.
    Henricus Castellae regis Fr. a factiosis Romanis fit senator Urbis, 502.
    Henricus Basileen. episc. collector decimar. pro bello sacro, 333. Legatus Rud. ad Innoc. V, 369, 437. Roma discedit, pontifice decedente, 375.
    Henricus Tridentin. episc. cum Mehinardo Tirol. comite discordias habet, 485, a Rud. arbitri pacis designantur, ibid.
    Henricus Furstembergius a Rud. gubernator mittitur in Romandiolam, quam credit juris imp., 334 seqq.
    Herbipoli habentur concilium et comitia, 344.
    Hermannus seu Hartmannus alter Rud. fil. cui desponsa fuerat Margarita Eduardi regis Angl. fil. mergitur in Rheno, 306.
    Hermannus Contractus notatur, 261.
    Heumannus Joannes de antiq. diplom., 153.
    Hildewaldus archiep. Coloniae Leoni [Col. 0881] III ad Francos confugienti in occursum mittitur, 49.
    Honorius II primus investit Albertum ducem de bonis Mathildis post mortem Henr. V invasoris, 200.
    Honorius III coronat imp. Fridericum II, 508.
    Honorius IV Rud. scribit de termino coronationis, 285.
    Hospitalarii. Vide Teutonicor. ordo.
    Hugo rex Italiae Marociam uxorem ducit, cumque ea Romae dominatur, 33. Ab Alberico Marociae filio pellitur, 34. Aldae regis filiae nuptiis pacem init, ibid.
    Hugo Lisinianus rex Cypri Rudolpho infelicem Terrae sanctae statum describit, 476.
    Humberti de Romanis consilium Nicolao III de dividendo Romano imperio, 287.
    Hunfridus Caroli Magni legatus ad Leonem III, 58.

I
    Illyrici Flacci petulantia in Rom. pont., 1.
    Illyricus utraque ad consecrationem spectabat Romani pontificis, 9.
    Imperator in Occid. renovatur a sancto Leone III, 19, 31, 44. Ejus coronatio ab uno Rom. pont. facienda, 39. Munus defensio sanctae sedis et Rom. pontificis, 4, 14, 251, 481, 528.
    Imperatores Carolingii septem, duobus alienae stirpis insertis, totidemque additis ex feminis, 20.
    1. Carolus Magnus a Leone III coronatus an. 800, die 25 Dec., mortuus 814, 28 Jan., 17, 253.
    2. Ludovicus Pius fil. coronatus a Steph. IV, an. 816, mortuus 840, 20 Jun., 20.
    3. Lotharius fil. coronatus a sancto Paschali, an. 823, mortuus 855, 28 Sept., 21, 254.
    4. Ludovicus II fil. coronatus a sancto Leone IV, an. 850, mortuus 875, 13 Aug., 28.
    5. Carolus Calvus fil. Ludov. Pii coronatus a Joanne VIII an. 876, mortuus anno seq. 6 Octob., 28.
    6. Carolus Crassus fil. Lud. Germanici ab eod. pontifice coronatus an. 880, exauctoratus 887, 11 Nov., seq. anno mortuus 12 Jan., 28.
    7. Wido dux Spoleti Berengarii aemulus a Steph. V coronatus an. 891, moritur 894, 28.
    8. Lambertus Widonis fil. coronatus a Formoso an. 892, moritur 898, 28, 242.
    9. Arnulphus fil. Carolomanni fratris Caroli Crassi coronatus ab eod. Formoso an. 896, moritur 899, 242.
    10. Ludovicus III fil. Hirmingardis Ludov. II filiae coronatur a Bened. IV an. 900, biennio post excaecatus a Berengario miseram vitam vivit, 28.
    11. Berengarius filius Gislae Ludov. Pii filiae coronatus a Joanne X an. 916, Veronae caeditur, 924, 28, 243. Vide singulos suis locis.
    Horum sex primi jure successionis electi, caeteri spe defensionis Ecclesiae, 242. Solemnis eorum exceptio, 254 seq. Solemnitas coronationis, 253. Pontifici professionem faciunt, 40. Jura et privilegia sanctae sedis diplomate confirmant, quod in solemn. coron. legitur, 29. A Romanis juramentum fidelit. accipiunt, 22. Per coronam supremae auctoritatis pontificiae consortes fiunt, 24, 251, 287. Principium imp. Carolingiorum an. 800, finis 923, 243.
    Imperatores Germanici omnino duodecim praecesserunt Rudolphum regem Rom.
    [Col. 0882] 1. Otto Magnus coronatus an. 962 a Joanne XII, mortuus 973, 35, 137.
    2. Otto II coronatus a Joanne XIII an. 967, moritur 983, 39, 504.
    3. Otto III coronatus an. 996 a Gregorio V. moritur 1002, 168, 504.
    4. Henricus (sanctus) coronatur a Bened. VIII an. 1014, moritur 1024, 40:
    5. Conradus Salicus coronatus a Joanne XIX an. 1027, moritur 1039, 195.
    6. Henricus II coronatus a Clem. II an. 1046, moritur 1056, 42, 262.
    7. Henricus rex Germ. V coronatus a Paschali II an. 1111, moritur 1125, 272, 312.
    8. Lotharius II an. 1133 ab Innoc. II coronatus, moritur 1137, 43
    9. Fridericus I Aenobarbus coronatus ab Adriano IV an. 1155, moritur 1190, 270.
    10. Henricus rex Germ. VI coronatus an. 1191 a Coelestino III, moritur 1197, 260, 504.
    11. Otto IV coronatus an. 1209 ab Innoc. III, moritur 1218, 372, 494, 504.
    12. Fridericus II coronatus an. 1220 ab Honorio III, exauctoratur a Leone IV in conc. Lugd. II an. 1245, tametsi superstes fuerit usque ad 1250, 494.
    Ottonum electio aut facta aut probata a Rom. pontif., 243. Sanctus Henricus primus omnium eligitur rex Rom. a Germ. principibus, 169, 244. In solemnit. coron. exhibent sacram. fidelit. Rom. pont., 40, 262. Ritus eos excipiendi ad portam castelli, 261, fieri incipiunt canonici sancti Petri, 271. Subdiaconi officio funguntur in missa coronationis, 274. Si qui coronam Rom. non assequebantur, non dicebantur imperatores, 347.
    Imperatores quinque post Rud. usque ad Car. V obiter memorati.
    1. Henricus rex Germ. VII coronatus an. 1312 a Clemente V per card. leg., moritur 1313, 271.
    2. Carolus IV coronatus ab Innoc. VI per leg. card. an. 1355, moritur 1378, 43.
    3. Sigismundus coronatus ab Eug. IV an. 1433, moritur 1437, 234.
    4. Fridericus III coronatus a Nicolao V an. 1452, moritur 1493, 243.
    5. Carolus V omnium ultimus coronatus a Clem. VII an. 1530, moritur 1558, 43.
    Imperatores electi, seu reges Romanor. usque ad Carol. V numero decem.
    1. Henricus rex Germ. IV electus an. 1053, moritur 1106, 491.
    2. Conradus rex Germ. III electus an. 1138, moritur 1152, 400.
    3. Rudolphus cl. an. 1273, moritur 1291, 276, 311.
    4. Adolphus el. an. 1292, moritur 1298, 306.
    5. Albertus Rudolphi fil. elect. an. 1298, moritur 1308, 203, 306, 395, 401, 472.
    6. Ludovicus Bavarus electus an. 1314, mor. 1347, 229, 492.
    7. Wenceslaus elect. an. 1376, amotus 1400, 231, 234.
    8. Robertus elect. an. 1400, moritur 1410, 234.
    9. Albertus II Austr. elect. an. 1438, mor. seq. anno, 306.
    10. Maximilianus I electus an. 1486, mor. 1519, 481.
    Isti decem in actis et dipl. se vocant reges Romm. aut impp. electos, 481. Omnium electio auctoritate pontificia confirmata, 18. Coronationi quae desiit in Carolo V aequivalere putantur [Col. 0883] apostol. confirmatio regis Romanor. et indultum primar. precum, 251.
    Imperatores Orientis, quorum fit mentio: Constantinus Copronymus; Leo IV fil. impietatis et imp. successor; et Constantinus puer sub tutela matris Irenes, 6, 8. Eorum electio multiplex, 18. A patriarcha Constantinopoleos coronari coepti, 19, 81. Professio fidei ab iis exigebatur, 44. Eorum series continuata per annos 400 post renovat. imp. Occid a Leone III, 521. Interruptam a Latinis per annos fere 60 Michael Palaeologus instaurat annis circiter 200 ante captam Constantinopolim, 1453, ibid.
    Imperatoria potestas temporal. pro fidei cathol. defensione, ut spiritualis pontificia nullis limitibus circumscripta, 481. Quare ut pontifex soli, ita imp. lunae comparatur a Gregor. VII et Innoc. III, 316. Medio aevo communis ea opinio erat, 260.
    Imperialia insignia Carolingior. corona, gladius et sceptrum, 254. Germanorum praeter tria illa, pomum crucigerum, 258, quandoque etiam annulum, 265.
    Imperialis excellentia tribuitur Rudolpho a rege Cypri, 476.
    Imperii principes confirmare incipiunt diploma imperiale jura sanctae sedis asserens, 492.
    Imperium a sancto Leone III renovatum in Occid., 4, ad Germanos translatum, ut dicitur, a Joanne XII, 32. Ejus sedes est Germania: Langobardia et Tuscia ad illud pertinent, 277, 287.
    Innocentius II coronat Lotharium II, 43. Eumdem investit de bonis comitissae Mathild., 200. Siciliae regnum instituit, 506.
    Innocentius III juris sanctae sedis vindex acerrimus, 494 seqq. Salinguerrae confert partem bonorum Mathildis, 201. Cisterciensibus se et Eccl. Rom. commendat, 303. Greg. VII exemplo pontificiam potest. soli, imperialem lunae comparat, 316. Ritum coronat. imp. amplificat, 273. Exspectativas gratias improbat, 290. Templarior. cum Hospitalar. dissidia componit, 457. Siciliam citra Pharum et ultra appellare incipit, 510. Translationem imp. Or. a schismaticis ad Latinos ratam habet, 521.
    Innocentius IV in conc. Lugd. I diplomatibus jura sanctae sedis confirmantibus exscriptis, et 40 praelator. sigillis roboratis fidem habendam decernit, ut autographis, 135. Ejus consilio septem electores originem acceptam referunt, 247.
    Innoc. V quinque mensium pontifex plura gessit, 367. Archiep. et eccl. Colonien. commendat Rudolpho, 372.
    Innoc. VI Carolum IV per legatos coronat, 43.
    Innoc. VIII Siciliae investituram concedit prisco more, 514.
    Interregnum post Frider. II fatale dictum a Germanis, 227, 494.
    Investitura Greg. VII Roberto Wiscardo, 150.
    Invocationes diplomatum variae pro locorum stylo, 92.
    Isabella regis Sicil. filia nubit Ladislao regi Hung., 375.
    Iscla Ins. olim Aeuaria, Inarime, Pithecusa, 73.
    Italia seu Ital. regnum aut Langobardia, 89. Ducatus Mediolan. postea effecta, 231. Ejus reges vacante imp. post Berengar., 243. Vacante imp. paret pontifici, 228. Ab ejus rectoribus pendet Romana securitas, 230. Regnum disturbatum, juraque pristina [Col. 0883] intereunt, 225. Factionibus, ut Tuscia, et aliae provinciae, obnoxia, 315.
    Itherius et Maginarius abb. Sabinae fines constituunt, 101.

J
    Jandunus Joannes. Vide Marsilius.
    Jesse episc. Ambianensis accusatus, 65.
    Joannes IX instaurat imperial. confirmationem electionis pontif. ex necessitate, 118.
    Joannes XII ex Tusculanis comitibus invadit pontificatum, 34. Imp. ad Germanos transfert, 35, 243. Ottoni jurat se non adhaesurum ejus aemulis, 35, 41.
    Joannes XXI successor creatur Adr. V, 373, 411. Rudolphum prohibet in Ital. venire, 283.
    Joannes episc. Silvae Candidae legatus Leonis III, 89.
    Joannes de Vico praefectus Viterbii tyrannidem usurpat in patrimonio, 213.
    Joannes Spanheim infensus archiep. Moguntino, 467.
    Joannis (sancti) Jerosol. equites a Rudolpho in protect. accipiuntur, 457 seq.
    Josue abbas Aquisgrani adest diplom. Ludoviciano, 87, 124.
    Judaei alior. subditor. oneribus obnoxii in Moravia, 423.
    Juliae Academ. bibliotheca, 1.
    Jura sacra et civilia sanctae sedis aequa ratione repetuntur, 9.
    Jura et privil. sanctae sedis a Carolingiis diplomate confirmantur ipso die coronat, 29, a Germanis infra octo dies, 492, 500.
    Juramentum Northmannorum pro Apulia, Calabria et Sicilia, 85. Caroli Andegavensis pro regno utriusque Siciliae, 512. Aragonum post regnum bipertito divisum, 513.
    Juramentum Carolingiorum regum pontifici ante coronationem, 40. Germaniae regum, 36, 39, 42. Regis Romanorum, 262, 270. Rom pont. imperatori, 154. Electorum, 523.
    Juramentum Lotharii II ante fores Later., 43.
    Juramentum pop. Rom. imperat., 23, 28, 56, quod regi praestare nefas erat, 23, 41.
    Juramentum regis Rom. pop. Rom., 42, 268
    Juramentum regium cum imperatorio comparatum, 356.
    Juramentum Roberti Wiscardi pro utraque Sicilia, 149.
    Juramentum Rudolphi Gregorio X Lausanae, 523.
    Juramentum quod Ottocarus extorsit a subditis, 392, 412.
    Jurisconsulti Germanici de imperii renovatione minus recte, 37.

K
    Karlus: sic semper in autographo dipl. Ottonis, 158 seqq.
    Karolus semper scribitur in litteris Leonis III, 47 seqq.
    Kunegundis uxor Ottocari ejus iras incendit, 482.

L
    Labbeus Leonis III epistolas ex altera edit. Conringii publicat, 1.
    Ladislaus Hung. rex succedit patri, 375. Idem cum Andrea Sclavoniae duce fratre adoptatur a Rud., 394, 403, foedus jungit cum Rud., 416, 424, ab eodem invitatur ad jungendum foedus, 399, ad extremum conflictum cum Ottocaro advocatur, 403. Quicum veteres et novae simultates illi erant, 415, ad [Col. 0884] Comanos deficiens sanctae sedi negotium facessit, 425. Constituta omnia contra haereses in suo regno servari mandat, 487.
    Lambecius Petrus Rud. cod. publicaturus erat, 296.
    Lambertus Widonis fil. consors fit imperii, 242.
    Lampadusa ins. a Saracenis invasa, 73.
    Landulphus de Graecia comestabulus Benev., 179.
    Langobardia, hodie ducatus Mediol. erat juris imp., 38, 310, 340.
    Langobardorum regni finis, 96.
    Lateranensi in eccl. duo impp. necessario coronati Lotharius II et Henricus VII, 43.
    Laudes, seu acclamationes in coronat. imp., 19.
    Lausana urbs in Helvetiis, ubi Greg. X et Rodulphus colloquuntur, 321, 349, 398.
    Lega seu lex cudendi monetam, 471.
    Legati principum ab electione Rom. pont. arcentur, 182.
    Legati principum et civitatum Germaniae adesse debent imp. coronationi, 350, 356.
    Legatus Terrae sanctae ad incitas reductae, 480.
    Leges Francor. et Langob. a Carolo suppletae, 23 seqq.
    Legis regiae Adriano suppositae indoles, 48, summa, 166.
    Legislator justa de causa legem emendat aut tollit, 439.
    Leibuitius edidit chartulam Mathild. ex cod. Vat., 196.
    Leo III Adr. successor, 2. Immani sacrilegio excaecatus ad Carolum patricium confugit in Franciam, 14. Reditus palatii Ravennatis juris sanctae sedis repetit, 51. Mira ejus mansuetudo in calumniatores suos, 55, 60. Carolum subiratum legatis pont. qui officio defuerant, placat, 67, moritur, 90. Imp. Occid. renovat., ut defensionem comparet pontifici et Rom. Ecclesiae ac fidei orthodoxae, 308.
    Leo IV omnium primus cum Carolingior. Augg. permissu consecrari debebat, 115. Sponte professionem fecit quam successores aliquot coram missis imperial. exhibuere, 155, qua occasione novi aliquid introductum videtur, 184. Civitatem Leoninam ab se aedificatam dedicat., 255.
    Leo VIII pseudo-pontifex constitutionis commentitiae auctor, 165. Baronius eam commentitiam novit, 181.
    Leo X Siciliae censum redegit ad 7 m. ducat., 517.
    Leo I imp. Or. ab Anatolio patriarcha coronatur, 81.
    Leo IV imp. Or. moritur Constantino puero sub tutela matris relicto, 6.
    Leo V cognomento Armenus Michaeli succedit, 80.
    Leodienses cives privil. cleri sibi noxium revocari petunt, 438.
    Leodiensis ecclesia summis laudibus effertur a Rud., 453, 486.
    Leodien. episc. legem fert de duellor. stata die proroganda, 454.
    Leonina civitas dedicatur, 255.
    Levoldus a Northof. de archiepp. Colonien., 445.
    Libelli probrosi in Rudolphum scripti, 405.
    Litterati a summis principibus in pretio habiti, 486.
    Littoralia sanctae sedis a littoral. regni Italiae distincta, 60.
    Locorum nomina in ditione eccl mutata, 179.
    [Col. 0885] Lotharius I Aug. Ludov. Pii fil. a sancto Paschali imperii paterni consors coronatur, 21, 254. Cum Eug. II consensu de ditionis eccl. administratione legem edit, 63, 152. Eadem falso tribuitur Ottoni et Henrico, 153, 162. Privileg. obtinet confirmandi elect. pontif., 116.
    Lotharii II juramentum Innoc. II, 43.
    Ludov. Pius a patre haeres regnorum instituitur et imperator designatur, 20. Jura et privilegia sanctae sedis confirmat, 30, 87, 92. Albinianum exemplum ejus diplomatis, 83 seq. Conjuratio in sanctum Leonem III hujusmodi diplomatis causa fuit, 90. A Gratiano aliisque alicubi adulteratum, 126. Cum nihil Pippini et Caroli donationibus addiderit, in diplomate Ottonis Ludovici nomen siletur, 141. Ab Henrico nominatur ut alienae donationis assertor, 179. Disciplina elect. pontif. est magnum sinceritatis ejus argumentum, 153.
    Ludov. II renovati imperii indolem manifestat, 18.
    Ludov. III Burgundiae et Provinciae rex coronatur imp. a Benedicto IV, 242.
    Ludov. Bavarus in discordia electus, ab Italis Gibellinis accersitur in Italiam, 229.
    Ludov. VII rex Galliar, privilegium apost. comburit, 327.
    Ludovicus IX (sanctus) in fraternitatem recipitur a Cistercien., 305. Duellor. usum in suis ditionibus prohibet, 455. Siciliae regnum sibi oblatum a pontif. renuit accipere, 508.
    Ludov. dux Bavariae elector Palatinus primas habet partes in electione Rudolphi, 246. Vide Henricus Bavariae dux.
    Ludov. Sabaudiae comes cum Rud. controversias habet, 322.
    Luminaria duo majora pontificiae et imperatoriae potestatis symbolum, 260, 308, 314, 318, 380.

M
    Mabillon. de elect. Rom. pont. cum Panvinio agit minus recte, 181. De monasterio Aureae vallis, 449 seq. Testatur Benedictinos Cisterciensibus referre acceptam celebrationem capitulor. general., 305.
    Mahometes II Constantinopoli expugnata Orientali imp. finem affert, 521.
    Malatesta et Galiotti de Arimino tyrannidem exercent in Marchia, 213.
    Manfredus Siciliae regn. invadit pro Conradino, 508.
    Mansa, id est fundi proprii principis, 51.
    Mansionarius, dignitas palatii Francorum, 133.
    Mantua in principatu Mathildis, 222. Pinamonti Bonacossio se subjicit, 227.
    Mantuanus episcopus ab Innoc. III obtinet partem terrae Mathildis, 206.
    Marca duplicis generis, aurea et argentea, 333. Argenteas duodecim mille Greg. X donat Rudolpho pro sacra expeditione, ibid. et 362. Mille pariter argenteae assignantur Annae reginae a Rud., 429.
    Marcualdus senescalcus imp. tempore Henr. VI Marchiam invasam restituit sanctae sedi, 207.
    Margarita Raym. Bereng. comitis Provinciae filia natu major sancti Lud. uxor a Rud. investituram accipit comitatuum, 464 seq.
    Maria virgo (sanctissima) ab Austriaca domo semper culta, 308. Ejus patrocinio victoriae plures obtentae, 419. Oratorium ejus in atrio basil. Vat. [Col. 0885] dictum in Turri regis Rom. professioni et canonicatui addictum, 42.
    Maria Boemundi Antiochiae principis filia jus ad regnum Jerus. transfundit in Carol. Siciliae regem, 476.
    Maria Theresia Aug. magni progenitoris exemplo reginam se dicit, 481.
    Marocia senatrix dominatur Romae, 33.
    Marsia Innocentii II tempore occupata a Willelmo Siciliae rege pro qua censum CCCC schifator. s Ivit, 507.
    Marsilius Patav. et Joannes Jandunus haeresiarchae clientes Ludov. Bavari scriptis suis Italiam inficiunt, 230.
    Martene Edmundi Anecdotum, 449.
    Martinellis (Blasius de) ritum coronationis Caroli V novitatibus plenum exhibet, 231.
    Mathildae chartula donationis iterum facta, 195. Ex cod. Vat. editiones ejusdem plures, 196. De eadem opiniones variae, 197 seqq. Bona ejus cis et ultra montes, 203. Allodium. terra, domus, comitatus, podere appellantur, 204. Patrimonium Tusciae perperam credita, 209. Eorum situs ubi Mutinensis postea ducatus, 214, 219. Ditiones Ecclesiae et imperii, quae comitissae subdebantur, 215 seqq. Ab initio saec. XIV nulla eorum mentio, 228. Chartula ipsa ex cod. Albiniano, 238.
    Mauri seu Saraceni Hisp. non subjecti Caliphae, 77.
    Mauritii (sancti) altare in bas. Vat. ubi imp. inungebatur, 272.
    Mechtildis Rud. filia Lud. ducis Bavariae uxor, 306, 346.
    Mediolanensis ducatus in regno Italiae principium an. 1395, 231. ejus vices, 232. Vacante imperio Romano pontifici obtemperabat, 230.
    Mehinardus comes Tirolen. gubernator Carinthiae, 388, 401.
    Michael Curopolata imp. Or. a Leone Armeno proditus dejicitur, 72.
    Michael VIII Palaeol. agit cum Greg. X de Graecae Ecclesiae unione, 363. Orientale imperium instaurat, 521.
    Michael patricius a Mich. imp. in Siciliam missus cum classe adversus Saracenos, 73.
    Milota Zawischius praefectus Stiriae ab Ottocaro in Salisburgensem provinciam immissus cum copiis, 392.
    Ministeriales, servi, seu gens obnoxiae conditionis, 440.
    Minoritae. Vide Francisci (sancti) ordo.
    Missi seu legati Caroli Magni ad Leonem III, Helmengaudus et Hunfridus comites, 58.
    Missi Leonis III ad Carol. Magnum Joannes episc. et Basilius hegumenus, 50. Joannes episc. Silvae Candidae, Theodorus nomenclator, et Sergius dux ad Ludov. Pium, 89.
    Missi imperiales ad justitiam faciendam, 54, 62, diversi a praedictis legatis, ibid.
    Moguntia intestinis discordiis laborat, 439.
    Moguntinus clerus periculo imminente opem quaerit a Rudolpho, 441.
    Monasterium Aureae Vallis Cistercien. in dioecesi Trevirensi a Rud. commendatur Philippo regi Francor., 449, 455. Ejus origo et optima institutio, 449 seq.
    Monasterium devastatum ord. Cisterc. a Rud. commendatur alienae curae, 432.
    Monasterium eremi in dioecesi Constantiensi, 468.
    Monasterium sancti Pauli in Carinthia, 387.
    [Col. 0886] Monasterium Tullnense monial. a Rud. fundatum, 308, 389.
    Monasterium Zweytalense privil. obtinet, 472. Vide Cod. Rud.
    Monetam cudendi jus, 470 seq.
    Moravia et Bohemia Rudolpho morem gerunt, 424.
    Moyses fide grandis factus, 382
    Muratorius Ludov. recte sentit de majestate imperatoria per Rom. coronationem obtenta, auctoritate diplomatum, 39. Ejus inconstantia super diplom. Lud. Ott. Henr., 86. Una cum Eccardo supremam pontificis potestatem in Exarchatu agnoscit, 107.
    Muta vectigalis genus apud Germanos, 472.
    Mutina et Regium ab Ottone donantur Attoni proavo Mathildis, 221. Estensibus se subjiciunt, 227.
    Mutinensis ducatus initia, 234.

N
    Narnia civitas ducatus Romani bis invasa, et restituta sanctae sedi, 93, 125.
    Neapolitanum, patrimonium sanctae sedi vindicatum a Rom. pontificibus, 102, 148.
    Neapolitanum regnum instituitur, 515.
    Neapolitanus ducatus sanctae sedi vindicatur, 148, 151.
    Nerinius Felix abbas Hieronymianus autogr. diplom. Ottonis III deprehendit in monast. sanctorum Bonif. et Alexii, 252.
    Nicolaus II Northmannis jura sanctae sedis exponit in diplomatibus Lud. Ott. Henr., 85, 87. Henrico IV regi Romanor. privil. concedit confirmandi electionem Rom. pont., personale illud esse declarans, 119.
    Nicolaus III vix electus Rud. dat litteras pro negotio imperii et exarchatus, 426, praedecessorum exemplo illum prohibet in Italiam venire, 283, ejus affinitatem cum rege Siciliae conciliat, 433. Provinciae investituram impetrat eidem regi, 465. Transmittit Rudolpho excerptum dipl. Lud. Otton. et Henr. et formam exprimendi in dipl. civitates juris sanctae sedis, 520.
    Nicolaus IV agit cum Rud. de termino coronationis per suum nuntium, 286 Interim moritur re infecta, ibid.
    Nonantulanum monast. a Mathilde donatur praediis suis in territorio Ferrariensi, 216.
    Northmanni dominari incipiunt in utraque Sicilia ex concessione sanctae sedis, 85, 87, 150. Dominationis eorum finis, 508.
    Nota infamiae non tollitur cum crimine, 474.

O
    Octavianus Alberici fil. pontificatum invadit Joannis XII nomine assumpto, 243.
    Officia seu dignitates tam cleri quam laicorum in Urbe, 32.
    Olomucensis episc. Vide Bruno.
    Opizo marchio Atestinus Ferrariam, Comaclum et Adriam, invadit, 230.
    Orator Rudolphi ad Innoc. V, 369, ad Nicolaum III, 370. Saluberrima monita obsequii in sanctam sedem ei data, ibid., incertum, num episcopus, an cardinalis, 475.
    Ordines Romani antiqui ritum coronationis imp. exhibent diversum a recentioribus, 273.
    Ordo Rom. coronationis Carolingiorum Augg., 256
    [Col. 0887] Ordo Rom. coronat. Augg. Germanor., 261 seqq.
    Ostiarius dignitas palatii Francorum, 133.
    Otto I Magnus fit imp. a Joanne XII, 33, 164. Ante annos decem id nequidquam tentaverat Agapetus II, 35. Ob defensionem Rom. Eccl. et pontificis eam dignitatem assequitur, 37. Jurat pontifici, se nullum placitum habiturum in Urbe sine ejus consilio, 56. Primus omnium pomum crucigerum defert in sigillis, 258. Diplomate contimat jura sanctae sedis, 134, 157. Autographum ejus dipl. exstat in Arce S. Angeli, 153, 156, 164. Lotharii constitutio cum Eug. II consensu falso ei tribuitur, 153, nec non electio Romani pontificis, 181.
    Otto II una cum Aug. patre confirmat jura sanctae sedis, 138, 157. Nihil donasse reperitur Rom. Ecclesiae, 178.
    Otto III cum Gregorio V de electione futuri imperatoris apud Germaniae principes decernit, 168, 245. Sanctae sedi nihil donasse reperitur, 178. Diplomata ejus plura data in Urbe, 252. Exstat autographum dati pro eccl. sanctorum Bonif. et Alexii, 252. Commentitium dipl. ei tributum, 221.
    Otto IV rex Romm. eligitur, 289.
    Otto marchio Brandeburgen. Wenceslai fil. Ottocarii tutor, 251.
    Otto praepositus sancti Widonis Spirensis cancellar. Rudolphi et ad concil. Lugd. legatus, 278, 465, moritur, 332.
    Ottocarus rex Bohemiae contemnit Rudolphum paulo ante praefectum equitatus sui, 250, perpetuus ejusdem aemulus, 310. Principes nonnullos adhaerentes habet, 316, 377. Provincias imperii detinet, 378. Denuntiatur hostis imperii, 348, in proscriptione constans hostilia exercet in provinciis imperii, 354 seq., in ordinem redigitur a Rudolpho, 375, 413, cui fidelitatem praestat provolutus in genua, 403, 414. Rebellans foedus icit cum Tartaris, 412, ultimus ejus conflictus cum Rud. et caedes, 417.

P
    Pacti et decreti Ludoviciani discrimen, 130.
    Pagius et Eccardus Alcuini sententiam interpretantur quisque ex sensu suo, 15. Pagii sermo inconstans de diplomate Ludovici, 88, 123.
    Patrologus. Vide Michael.
    Palatii Francor. dignitates bibliothecar. mansionarius, ostiarius, 133.
    Palla seu pallium regis Rom. coronandi donatur camerario papae, 262, 271.
    Pallium pro Rhemensi archiep. petitum, 34, eidem inhaeret archiepiscopi nomen et officium, 448.
    Panvinius de electione Rom. pont. minus recte, 181, inter ordines Romm. collegit ritum coronationis imp. quidnam esset ignorans, 260.
    Parisius Matthaeus septem electores consilio Innoc. IV institutos sensit, 247. Chronici ejus aetas, 248.
    Parma in Pippini et Caroli donatione ab aliquibus parum solerter comprehensa, 188. Episcopis Parmensibus donata invenitur ab Augustis, 223, in principatu Mathildis deprehenditur, 222, saeculo XIV ineunte Gisberto Corregiensi se subjicit, 227. Beltrando card. sanctae sedis legato sponte se subdit, 229, a Julio II acquiritur jure belli, 232. Paulus III eam concedit Petro Aloysio fiduciario jure, ibid.
    Parmensium sacrilegium in Bernardum card, sanctae sedis legatum, [Col. 0887] 225. Quem postmodum petunt, impetrantque episcopum sibi dari, ibid.
    Pascha an. 1250, die 27 Martii Parisio res singularis videtur, 248.
    Paschalis I (sanctus) a Ludovico Pio confirmationem donationum obtinet, 90. Eid. nuntiat nil simoniacum in sua electione fuisse, 112.
    Paschalis II. Vide infra Pravilegium.
    Paschalis et Campulus majestatis rei, 16.
    Passagium seu sacra expeditio decreta in conc. Lugd. II, 462.
    Passioneus card. Dominicus ad benemerendum de litteris et litteratis factus, 135 seq.
    Patria et lingua hoc discrepant inter se quod lingua plures patrias continet, 488.
    Patriarcha Aquileiensis, 48, 389.
    Patriarcha Gradensis, 48.
    Patriarcha Jerosol. Vide Thomas Agni.
    Patriciatus sanctae sedis munera duo: defensio fidei orthodoxae et sanctae sedis Romanique pontificis, 8.
    Patricum Latii antiquum oppidum, 125, 139.
    Patrimonia Calabritanum in Siculum, 3, eorum reditus in pauperes et ecclesias erogandi, 10 seq., idcirco acerrime vindicantur, 103. Siculum Gregorii Magni aevo in tres partes dividebatur, 159.
    Patrimonia Neapolitanum, Beneventanum, Salernitanum, 102, 104, 129.
    Patrimonium Tusciae, 212 seq.
    Patritius Augustinus Pientinus episc. caerem. magister juramentum de regni Italici gubernatoribus post regni ejusdem exitium exigit, 231. Sanctam Mariam Traspontinam vertit in Sanctam Mariam in Cosmedin, 275.
    Paulus de Interamna orator et procurator Rud. in Urbe, 437, 442, moritur, 475.
    Pentapolis pars maritima coepta vocari Marchia, 522.
    Petrus (sanctus) princeps apostolorum praecipuus Caroli Magni patronus, 8, ejus sanctuaria Carolo mittuntur a Leone III, 50. Claviger regni coelorum agnoscitur, 55, 67, 139. Constantino et Irenae exemplum proponitur Carolinae venerationis in tantum patronum, 8. Ejus imago impietati Graecorum obnoxia, 5.
    Petrus III Aragon. rex Constantiae uxoris jura asserturus Siciliam invadit, 512.
    Petrus comes Autisiodorensis coronatur imp. Or. ab Honorio III, 521.
    Petrus Diaconus de donatione Mathildis, 196.
    Petrus Leonis antipapa Siciliae regnum instituisse dicitur, 506.
    Petrus episcopus Patav. feuda largitur Rud. filiis, 396.
    Philippus III, cognom. Audax, rex Franc. Rud. affinis, 433. Qui monast. Aureae vallis ei commendat, 449 seqq.
    Philippus frater Henrici VI invadit coronam Germaniae, 289.
    Philip. dux Carinthiae amovetur, 388, 396.
    Pignorationes, seu represaliae vetitae a Gregorio X in ecclesiasticis, 345.
    Pippini donatio a sancta sede non possidetur integra usque ad primum Caroli Magni adventum in Urbem, 96, ejus et successorum spontaneae donationes, 177.
    Pippinus Caroli Magni fil. rex Italiae Romam venit, 58.
    Pisanae Urbis Gibellini opem quaerunt a Rudolpho, 277. Imperio subditam civitatem dicunt, 330. Rudolphus [Col. 0888] sine pontifice nil se acturum reponit, 331.
    Pius . . , cum erat Aeneas Sylvius, pro primis precibus pugnat, 293. Siciliam concedit Alphonso more majorum, 514.
    Placentia Verzusii Landi opera sanctae sedi se subjicit, 229, conceditur Aloysio Farnesio una cum Parma, 232.
    Placita ab imp. habentur Romae coram pontifice, 24. Similia habita erant a regibus, 26.
    Placitum missorum Caroli in Causa Leonis III, 16.
    Platina cum Blondo sentiens de constit. Greg. V et Ottonis III non penitus rejiciendus, 168.
    Politica a Leone III appellatur solertia saeculi, 67.
    Pomum aureum crucigerum a Bened. VIII fit mundi symbolum, 259. Frideric. I omnium primus illud accipit ab Adr. IV inter imperialia insignia, 260.
    Populonium oppidum prope Plumbinum excissum massae unitum, 128.
    Porta Castelli. Vide Collina.
    Praedicatores. Vide Dominici (sancti) ordo.
    Praefectus Urbis in facinorosos animadvertit, 90, 467.
    Praefectus Viterbii Jo. de Vico patrim. usurpat, 213.
    Praelati jus gladii per alium exercent, 467.
    Privilegium vocatur concessio investiturar. quam Henricus V a Paschali II extorsit, 225.
    Preces a pontif. fundendae, armis non neglectis, 75.
    Preces primariae incertae originis, 288. Antiquae earum formulae, 324. In conc. Trid. non sublatae cum aliis exspectativis, 293. Privil. apostol. niti incipiunt, 294.
    Precistae nomen novum et consuetudo improbata, 294.
    Presbyter per ignominiam castratus, 377.
    Primatus Rom. pont. a Graecis agnitus, 364.
    Principes electivi, et nati differunt inter se, 310. litteris non mandant res momenti, 286. Non subjiciuntur interdicto, nisi prius moniti in malefactis persistant, 389, 401. Summum eorum obsequium in sanctam sedem, 62.
    Principes imperii confirmant Frid. II diploma de nulla Siciliae regni conjunctione cum imperio, 509.
    Privilegia religiosis detrimentum important, 307.
    Privilegium apost. confirmandi elect. pont., 116 seq.
    Privilegium Paschalis II Henrico V dictum privilegium, 225.
    Probus minorita legatus Rud. ad Greg. X, 341.
    Processio trium coronator. Clem. II, Henr. II, et Agnetis, 261.
    Processio fidei impp. Or., 44, omnino diversa a promissione seu professione Augustor. Occid. Vide Juramentum.
    Promissio seu professio Rom. pont. imperatori, 154.
    Provincia a Rud. concessa fiduciario jure Carolo Siciliae regni, 284, 465.
    Ptolemais. Vide Accon.
    Pupilli patrocinium a Rud. susceptum, 481.

Q
    Quadragesima saec. IX incipiebat fer. II post Dom. I, tametsi quatuor jejunia praecederent, 58. Unde Dom. Laetare [Col. 0889] dicebatur Dom. in medio Quadrages., ibid.
    Quaestiones theologicae a Carolo propositae Leoni III, 69 seqq

R
    Radevicus de situ bonorum Mathildis, 203.
    Ravenna caput exarchatus, 337. Henricus VI Exarchartus invasor jus sanctae sedis publicis tabulis testatur, 494. A Nicolao III una cum Pentapoli vindicatur sanctae sedi post diuturnam invasionem, 428.
    Ravennas archiep. a Leone III accusatus ap. Carolum Magnum, 65. Ab Henr. VI Exarchatus invasore speciale membrum imperii appellatur, 208. Causae cur a quibusdam Augg. id honoris obtinuerit, 335.
    Ravennatis palatii reditus repetuntur a Leone III, 51.
    Regalia Beneventi saec. XII, 180.
    Reges Italiae venientes Romam, honorifice excipiuntur in tota ditione ecclesiastica, 59. Germaniae corona accepta, Romanam assequantur necesse est, ut fiant imperatores, 168.
    Reges Russor. et Dalmatiae sua regna sanctae sedi subjiciunt, 236. Eorum investituram a Rom. pont. accipiunt, ibid.
    Regia potestas est Ecclesiae brachium externum, 248.
    Regis inunctio, 480.
    Regis Romanor. titulus ab Henr. I initium ducit, 244, a Conrado III in sigillis apponi coeptus, 245. Rudolphi epistolae et diplomata hunc constanter praeseferunt, 311. Majestate quippe imperatoriam in votis tantum habuit, 319.
    Regium et Mutina donantur Attoni proavo Mathildis, 221.
    Residentiae dispensatio obsequium principis, 453.
    Richiza al. Rigetta Aug. uxor Lotharii II, 200.
    Ricordanus de Rom. pont. audacter mentitur, 499.
    Ritus coronationis imp. a Patritio minus sollerter consarcinatus ex variis ordinibus Romanis, 274.
    Robertus. Vide Wiscardus.
    Rogerius primus Siciliae rex ab Inn. II institutus, 507.
    Rogerius comes sanctae Severinae possess. capit regni Jerus. pro Carolo Siciliae rege, 477.
    Rogerius annal. Anglicor. scriptor, 209.
    Roma et ejus ducatus Rom. pont. principem legitimum agnoscunt, 27. Utriusque populi ab impiis Graecis deficientes sponte se illi subjiciunt, 93. Romano tamen pop. et senatui suae partes reminent in administratione rerum, 108, 312 In regibus Francorum magnum praesidium habuerunt, 5. Donationum diplomatibus iuseruntur, sic volente pont., 521.
    Romania, Romaniola, et Romandiola nova nomina Exarchatus post saec. XII, 337. Rud. nova tantum ista nomina agnoscens, Romaniolam ab Exarchatu diversam putat, 335.
    Romanum imperium in omnibus monum. ne Leonis quidem VIII pseudopapae constitut. excepta, appellatur, 166. Romano-Germanici nomen est jurisconsultorum Germ. inventio, 167, 311.
    Romanus pontifex Ludov. Pii aevo eligebatur et consecrabatur libere, 110, 181. Lotharii et Ludovici II priv. apostolico confirmatio electionis per annos 25 obtinuit, 114, 117. A Joanne IX renovatum, non fuit usu receptum, 118. [Col. 0889] A Nicolao II concessum Henrico IV regi Rom. personale esse declaratur, 119. Tres omnino principes illo usi reperiuntur. Lotharius et Lud. Augg. atque Henr. IV rex Rom., 120. In hoc postremo sanctus Gregorius VII ratum habuit, postmodum prorsus sustulit, 121.
    Rom. pontifex princeps absolutus donationum absque S. P. Q. R. mistura, 109, 181, eodem jure ibi dominatur, quo Carolus in suis regnis, 54, 110, supremam ejus potest. Conringius fatetur, 2. Majestatem Alcuinus praefert imperatoriae ac regiae 14. Princeps summus a Romanis et Francis agnoscitur, 9. Graecis duntaxat exosus ob sanctarum imaginum cultum, 5. Qui nihilominus ejus primatum agnoscunt, 364, discrimen dominationis in urbe et ejus ducatu, cum dominatu in caeteris provinciis et civitat., 312. Rudolphi aevo hujusmodi discrimen non invenitur, 525. Vacante imp. in Langobardia et Tuscia imp. vices gerit, 228. Ipse unus coronatione facit imperatorem, 45, ejus mortem olim sequebantur depraedationes et defuncti corporis derelictio, 132.
    Romanus pop. juramentum fidelitatis exhibet imperatori, salvo eo quod praestiterat Rom. pont. tanquam proprio principi, 23, 28, 56. Non utique patricio, 12, aut regi Rom., 23, 41, ejus ingenium ferox plures imperatores experti sunt, 504, eidem Germani Augg. juramentum bis praestare consueverunt, 42, 269.
    Rosellani episcopi saec. XII Grossetani dici coepti, 128.
    Rotfridus et alii legati Eardulph. reg. in Angliam reducunt, 69.
    Rudolphus Habspurgicus Aug. domus Austr. progenitor nascitur, 306, ex inclyto genere, 304, 406. Uxorem ducit Annam Hoembergicam, 306. Ex ea septem liberos, totidem filias suscepit, ibid. Basileam obsidens eligitur rex Rom., 276, 311. Coronatur Aquisgrani crucifixum pro sceptro arripiens, 313; electio confirmatur a Gregorio X, 320. Terminus pro coronatione imp. illi assignatur. 282, 329, in colloquio Lausanensi necessario mutatur, 350, 365. Ibidem Greg. X juramentum praestat, 523. Eid. pont. agit gratias, quod principes ad coronationem invitarit, 343. Se eidem excusat ob dilatum aliquandiu iter, 398. Audita Greg. morte iter suspendit, 367. Innocentio V se affuturum Romae scribit praescripto tempore, 341; ab eod. pont. et successoribus prohibetur in Ital. venire ob controversias cum Carolo Sicil. rege, 283, 371, 427, concordia sequitur, 284, spes coronationis resumitur, 426. Nicolaus III coronationem designat, 436. Pontif. decedente, Honorium IV de coronatione interpellat, 285. Deinde successorem ejus Nic. IV, 286. Coronam usque ad extremum spiritum desideratam novis semper de causis nunquam adipiscitur, 280, 286. Quare omnes ejus epistolae ac diplomata omnia titulum tantum regis Romanor. praeseferunt, 386, 395, 432, 456, 480, et alibi passim, quanquam aliquando ab aliis ignoranter imperator nuncupetur, 318, 372.
    Rudolphus rex Rom. in Austriam castra movet adv. Ottocar., 373, 385. Viennam obsidet, Bohemiae regem in ordinem reducit, 413. Eodem rebellante novas vires comparat, 406. Insignem de eo victoriam cum ejus caede nuntiat amico principi, 417, et Nicol. III, 419.
    Rudolphus rex Rom. Friderici II [Col. 0890] constitutionem contra omnes haereses confirmat, 488, ob singularem Christi Passionis venerationem certamina et res momenti suscipit fer. VI, 418. Summa ejus devotio in sanctissimam Virg., 308, obsequium singulare in ap. sedem, 320, 427, cui exarchatum restituit, quem nominis varietate deceptus detinuerat, 278. Ecclesiasticos omnes veneratur, 453. Primas preces consuetudine ratus niti, omnium primus offert, 290. Syriam, quo cum Frid. II processisse fertur, cordi semper habuit, 311, 479. Multis virtutibus illustris fuit: pietate, 308, mansuetudine, 405, clementia, 474, facilitate, 480, liberalitate in litteratos, 486, gratificatione, 328, sollicitudine erga amicos, 359. Pacis amator maximus, 452. Autographa omnium ejus diplomatum pro sancta sede servantur in archivio Molis Adrianae, 493.
    Rudolphus II Maximiliani II fil. imp. electus, 473.
    Rudolphus Rud. fil. duodecimo vitae anno mortuus, 306.
    Rudolphus alter Rud. fil. Sueviae dux, maritus Agnetis, Ottocari filiae, 306, moritur Pragae, 422.
    Rudolphus Rud. cancellarius, postea Salisburg. archiep., illicita juramenta exigit in Exarchatu, 428, eadem irrita declarantur a Rud., ibid. et 498. Subscribit dipl. Rud. quo inter caetera jura sanctae sedis Exarchatus confirmatur, 526.

S
    Sabaudiae comes. Vide Ludovicus.
    Sabinense patrimonium, seu territorium pacifice non possidetur a sancta sede ante an. 784, 101, ejus fines constituti, 127.
    Sabinus ep. Leonis III legatus cum Adulpho pro Angliae rege Eardulpho restituendo, 69.
    Sacramentum. Vide Juramentum.
    Sacrilegum facinus nepotum Adriani in sanctum Leonem III, 14. Parmensium in Bernardum card. sanctae sedis legatum, 225. Germanorum in presbyterum, 377, in episcopum, 387.
    Salinguerra Ferrarien. investitur ab Innoc. III de multis oppidis, aliisque bonis Mathildis, 201.
    Salis deductio libera per Danubium ex privil. Rud., 472.
    Salisburgense capitulum Cister. fraternitatem obtinet, 306.
    Salisburgensis archiep. Vide Fridericus II.
    Salisburgensis provincia a Milota Ottocari capitaneo vastatur, 293, 412.
    Sanctia Berengarii comitis provinciae filia Richardi regis Romanor. tempore interregni uxor, 464.
    Sanctimonialium monasterium a Rud. fundatum 308, preces ab iisdem quaesitae post electionem, 307.
    Sanutus de rebus Terrae sanctae, 478.
    Saraceni Hispaniae Siciliam aggressuri Lampadusam, Pontiam, Isclam invadunt et vastant, 72. Caliphae Bagdadi non subjecti, proprio regi obtemperant: Mauri appellantur, 77. In reditu post basilicar. sanctorum Petri et Pauli expilationem fere omnes mersi dicuntur, 79.
    Sardinia sanctae sedi donata a Carolo Magno, 3, 11, 24, siletur in diplom. Ottonis, 158, una cum Corsica a Saracenor. molestiis liberatur per Francos, 78, 143. Jura sanctae sedis in eadem, 144.
    Schifati mille, census Sicil. ante Carolum Andegav., 507.
    Schinderling vilissimae monetae a [Col. 0891] Friderico III factae in maximis aerarii angustiis, 471.
    Scriniarii sanctae sedis desides saec. X, 147.
    Scripturae sac. versio LXX obtinet Caroli Magni aevo, 70.
    Seccoviensis episcopus. Vide Bernardus.
    Sedes (sancta) apostolica jura sacra et civilia repetit ab impp. Or. invasa, 9, 11. Obtrectatores habet ap. Carolum Leonis III aevo, 55. Dominatio temporalis invidiam, haec aemulos ei comparavit, 56. Obsequium semper a principib. summis exegit, 62. Ejus ditiones a propriis ducibus administratae, 63. Quibus legati pontificii et imperiales invigilant, ibid.
    Seifridus abbas Zweytalen. floret saec. XVII ineunte, 198, 473.
    Senator Urbis esse non potest imperator rex Rom. aliusve summus princeps sine speciali licentia sanctae sedis, 503.
    Senatores duodecim ex plebe, decarcones etiam dicti cum duob. coss. et praefecto remp. Rom. administrant, 34, 270.
    Senatores quinquaginta ab Innoc. III creati ut populo morem gerat, 501.
    Senatrices Romanae Theodorae duae, Marocia, Stephania, 33.
    Senatus Rom. instauratio tempore Innoc. II, 500.
    Senatusconsulta duo concinentia cum lege regia et constitut. Leonis VIII commentitiis, 167.
    Sergius II concedit privil. confirmandi elect. pontif., 114.
    Sergius dux legatus Leonis III ad Ludov. Pium, 89.
    Sfortia Franciscus dux Mediolani ultimus moriens sine prole Carolum V haeredem instituit, 233.
    Sicilia antiqui juris sanctae sedis ex donationibus, 158. An. 1327, Euphemii Siculi proditione in Saracenor. potestatem venit, 78. Postliminio ad apost. sedem redit Northmannorum ope, nullo imperator. interventu, 148 seq. Nullam cum imperio conjunctionem habet, 492, 509. Ejus regnum instituitur ab Innoc. II, 506. Sicilia citra Pharum et ultra dici coepit ab Innoc. III, 510. Duplex ejus dominium incipit citra et ultra Pharum, 512. Tum Siciliae insulae inditum nomen Trinacria, 513. Ejus investitura et census a Leone X decernuntur ut nostra aetate, 517.
    Siculum patrimonium ab Augustis Or. cum omnibus orientalibus commutatum, 3.
    Siffridus archiep. Colonien. multa patitur a suis civibus, 372, 445, 447.
    Sigebertus de synodo Ottonis aevo celebrata, 182.
    Sigillum Ottonis regis aliud a sigillo ejusdem Augusti, 137, 156.
    Sigismundus Aug. ineunte saec. XV praeterit juramentum de gubernatoribus in Ital. mittendis, quia alienata erat a fratre, 234.
    Signa plura in coelo ante mortem Caroli Magni, 79.
    Signaculum propriae manus, quo utitur Ludov. exemplo est Ottoni et Henrico, quod sequuntur, 155.
    Simoniaca labes longe lateque vagatur in Italia et Francia Caroli Magni aevo, 112.
    Solis et lunae symbolis pontifex et imperator designantur, 260.
    Sorbariensis conflictus Henr. IV cum Mathilde, 223.
    Spoletanus ducatus a Carolo Magno oblatus sanctae sedi, 104, 130, 146, 159, septem ejus civitates ab Ottone donantur sanctae sedi, 152, 160, 522. [Col. 0891] Reliquum omne a sancto Henrico cum bonis transmontanis sanctae sedis commutatur, 189 seq. Rudolphi aevo magna in eo mutatio nominum facta erat, 522.
    Spontaneae donationes Pippini et successorum, 177.
    Stephania senatrix dominatur Romae, 33.
    Stephanus II a Langobardis pressus Salisburgensi archiep. exemplum calamitatum praebuit, 385.
    Stephanus III libere consecratur, 111.
    Stephanus IV in Francia cum Ludov. Pio colloquitur de diplomate, quo jura omnia sanctae sedis confirmanda erant, 90. De sua electione rite facta eum edocet post consecrationem, 112.
    Stephanus V eligit imp. Widonem Spoleti ducem Arnulpho Carolingiorum extremo posthabito, 242.
    Stephanus Hungariae rex cum Ottocaro pacem init conditionibus appositis, 395.
    Stero de septem S. R. I. electoribus, 249.
    Struvius aliique perperam de imperio agunt, 167.
    Subscriptiones donation. Pippini et Caroli Ludovicianis forte similes, 124. Trium diplomatum examinantur, 155.
    Suevi Augg. sanctae sedi infensi, 321.
    Suidgerus Bamberg. ep. fit papa Clemens II, 261.
    Superista procerum Romm. primus, 32 seq.
    Sussubium castrum postea Brictonorium, 208, 522.
    Synodus Salisburg. an. 1274, 388.
    Syriae status fere nullus Rud. aevo, 295. Auxilia impense orat pontif. et Rudolphum, 316, 321, 461, 476, a Christianis amittitur, 458.

T
    Tancredus Sicil. regnum invadens, maxima fit causa discordiar. usque ad Innoc. III, 508.
    Tarracina expugnata ab Adr. retinetur loco pignoris pro patrimonio Neapolit., 148.
    Tartari antea hostes foedus jungunt cum Ottocaro advers. Rudolph., 412.
    Telonium a pertranseuntibus exigi vetitum, 483.
    Templarii equites a Balduino R. Jerus. instituti, 457. a Clem. V exstincti translatis bonis ad equites sancti Jo. Jerosolymitani, 459, 478.
    Tentorium artificiosum ad illudendum Ottocaro fidei ancipitis, 414, 482.
    Terra Mathildis civitates continebat, quas tamen sancta sedes nunquam repetiit, 204 seq.
    Terrae sanctae status infelix Rudolphi aevo, 476.
    Testamentum Henrici VI divino consilio ad sanctam sedem pervenit, 209.
    Teutonicor. ordo equestris impp. et regum privilegiis celebris, 456. Rudolphi patrocinium assequitur, 457. Ammissa Syria Borussiam pro sede obtinet, 458.
    Theodorae duae senatrices Romae, 33.
    Theodorus nomenclator legatus pontif. ad Ludov. Pium, 89.
    Thomas Agni de Lentino patriarcha Jerusal., 448. Pessimum Syriae statum Rudolph. nuntiat et opem petit, 461, 477.
    Thomassinus de primis precibus minus recte, 288, 290
    Thomasius ven. cardinalis aureum [Col. 0892] commentar. in psalmos fecit, 481.
    Tigurini centum equites caeduntur in conflictu contra Ottocarum, 386.
    Trabaria massa in ducatu Urbini, 522.
    Trasimenus lacus prope Perusium juris sanctae sedis, 125.
    Triclinium Leonian. exhibet Carolum regem cum insignibus patriciatus, 18. Placitum ibi habetur in sacrilegos Leonis III aggressores, 16.
    Tridentini ep. controv. cum Meinhardo Rud. componit., 463, 485.
    Tripolitanus ep. Paulus minorita sanctae sedis legatus, 388.
    Tullnense monast. virg. in Austria inf. a Rud. fundatum, 308.
    Turpiloquia Rav. archiep. coram legatis imp. dom. Palmarum, 65.
    Turriani gratia utuntur Greg. X contra vicecomites, 340, 390.
    Turrianus. Vide Aquileiensis.
    Tusciae olim tres Romana, Langob. regalis, 212, Romana et Lang. J. sanctae sedis societatem ineunt cum regali seu Etruria, 210.
    Tusciae ducatus cum spoletano a Carolo oblatus sanctae sedi, 104, 130.
    Tusculani comites dominantur Romae saec. X, 33.
    Tyrannis late vagatur in ditionibus sanctae sedis, dum pontifices Avenione resident, 213.

U
    Ungari, Comani, et Tartari diuturni hostes Ottocari, 412.
    Ungariae regi Steph. succedit Stanislaus qui adoptatur a Rudolpho, 375, 394.
    Urbanus VI Carolo Siciliam concedit prisco more, 514.
    Urspergensis continuator de primis precibus, 288.

V
    Valentinianus sen. studia litterar. promovet, 486.
    Valentinus Eug. II successor libere consecratur, 115.
    Vatic. Basil. archivum privilegia sanctae sedis servat, 522.
    Vexillum patriciatus insigne, 18.
    Vexillum Urbis et claves confessionis Carolo transmittit Leo III, 12.
    Vicarii Petri diu appellati pontifices, 52, 58.
    Victis parcere victoria est, 422.
    Vienna a Rud. obsessa, 413. Vitriarii et Conringii somnia de primis precibus, 288.
    Vulgariae praedia vulgo communia, 551.

W
    Walchius Christianus sua dicteria in Ludovicianum diploma Muratorio dedicat, 88, inepte illud carpit, 125.
    Welfo dux Italicus vir Mathildis, 215.
    Wenceslaus rex Rom. primas preces offert, 289. Italiae regnum vendit Galeatio: Mediol. ducatus incipit, 231, 234.
    Wenceslaus Ottocari filius sub tutela, 251. Rud. filiam uxorem ducit, 422.
    Wenceslaus Adalbertus, etc. auctor Pietatis Austriacae, 296.
    Wicardus Patav. ep. moritur, 487.
    Wido dux Spoleti, et Lambertus ejus filius Augg. suis diplomatibus confirmant jura et privilegia sanctae sedis, 30.
    Willelmus Rogerii Sicil. regis fil. CCCC schifatos pendit quotannis sanctae sedi pro Marsia, 507.
    Willelm. II primi fil. Northmannorum [Col. 0893] ultimus moritur absque prole, 508.
    Willelmus archiep. Rav. princeps imperii, 208.
    Willelmus comes Juliacensis Coloniensi archiepiscopo infensus, 372, trucidatur, ibid.
    [Col. 0893] Wiscardus Robertus dux Apuliae et Calabriae Nicolao II et Greg. VII juram. fidelitatis praestat pro investitura Siciliae, 149. Censum duodecim denarior. pro Jugero solvit sanctae sedi, 507

[Col. 0894] Z
    Zyllesianum sigillum ab Heineccio observatum cum pomo aureo crucigero, 259.
    Zweitalen. monast. codex Rudolphinus, 296.





B. CAROLI MAGNI IMPERATORIS SCRIPTA SIVE OMNIUM EJUS OPERUM PARS SECUNDA.



SECTIO PRIMA.




[Col. 0893]
EPISTOLAE.



EPISTOLA PRIMA AD OFFAM REGEM MERCIORUM, Post devictos Longobardos et Saxones. (Anno 774.)
[Ex Mansi Conc. Collect.]
[Col. 0893A]

Carolus gratia Dei rex Francorum et Longobardorum et patricius Romanorum viro venerando et fratri charissimo Offano Merciorum regi salutem, honorem et amorem.

Cum deceat reges potentes et famosos amicitiae foedere convinciri et mutuis gaudiis ad invicem gratulari, ut in vinculo charitatis Christus in omnibus et ab omnibus glorificetur, vestrae serenitati hoc eulogium duximus destinandum. Cum nobilissimam [Col. 0893B] Longobardorum civitatem cum suis civibus omnibus nostro dominatui subjugaverimus, et Italiam totam nostro imperio feliciter subjugaverimus Christi adjutorio, cui famulari desideramus, rex Desiderium Longobardorum, ducesque Saxoniae, quos nostris nutibus inclinavimus, Withimundus et Albion, cum fere omnibus incolis Saxoniae baptismi susceperunt sacramentum, Domino Jesu Christo de caetero famulaturi. Hoc igitur salubri mandato ego Carolus regum Christianorum orientalium potentissimus vos, o Offane regum occidentalium Christianorum potentissime, cupio laetificare et te in dilectione speciali amplecti sincerius.



EPISTOLA II, SIVE DECRETUM DE SCHOLIS OSNABRUGENSIS ECCLESIAE. (Anno 787.)
[Ex Baronio Ann. Eccles.]
[Col. 0893C]

In nomine sanctae et individuae Trinitatis Carolus imp. Augustus Romanum gubernans imperium, dominus et rex Francorum, et Longobardorum, necnon dominator et Saxonum.

Notum sit omnibus sanctae Ecclesiae fidelibus, nostrisque praesentibus et futuris, quod nos ob nostrae [Col. 0894A] mercedis augmentum, Uuisioni episcopo Osnaburgensi suae Ecclesiae, quam nos primam in omni Saxonia, in honorem S. Petri principis apostolorum et sanctorum martyrum Crispini et Crispiniani construximus, quoddam nemus vel forestum intra haec loca Farnewinchel, Rustenstheim, Angara, Osningsenethe, Dershosset, Egesterfeldt. innumera collaudatione illius regionis potentum, cum omni integritate in porcis silvestribus, cervis, avibus et piscibus omnique venatione quae sub banno usuali ad forestum deputatur ad similitudinem forestri nostri Aquisgrani in Silveta Osningi, in perpetuum pietatis usum donavimus, ea videlicet ratione, quod si quispiam hoc idem nemus nostro banno munitum sine praedictae sedis episcopi licentia studio venandi vel aliud [Col. 0894B] agendi unquam introierit, sciat se tam divinae quam regiae ultionis vindictam incursurum, necnon pro delicto sexaginta solidos nostri ponderis, quos nobis pro banno violato debere statuimus, redditurum.

Insuper vero eidem episcopo ejusque successoribus perpetuam concedimus licentiam, libertatem et ab omni regali imperio absolutionem, nisi forte contingat ut imperator Romanorum et rex Graecorum conjugalia foedera inter filios eorum contrahi disponant: tunc Ecclesiae illius episcopus cum sumptu a rege vel ab imperatore adhibito, laborem simul et honorem illius legationis assumet. Et ea de causa statuimus quod in eodem loco Graecas et Latinas scholas in perpetuum manere ordinavimus, nec unquam clericos utriusque linguae gnaros deesse confidimus. [Col. 0894C] Et ut haec auctoritas firmior habeatur, et diuturnis temporibus melius conservetur, manu propria subter ea roborare decrevimus, et annulo nostro sigillare jussimus. Dat. tertio Kalendas Januarii, anno quarto Christo propitio imperii nostri, trigesimo septimo regni nostri in Francia, atque trigesimo primo in Italia. Actum Aquisgrani in palatio in nomine Domini feliciter. Amen.



[a 2Kb] EPISTOLA III. AD BAUGULFUM ABBATEM FULDENSEM De litterarum studiis. (Anno 787.)
[Ex Miraeo. Donationes Belgiae.]
[Col. 0895A]

Carolus gratia Dei rex Francorum et Langobardorum, ac patricius Romanorum, Baugulfo abbati, et omni congregationi, tibi etiam commissis fidelibus oratoribus nostris, in omnipotentis Dei nomine amabilem direximus salutem.

Notum igitur sit Deo placitae devotioni vestrae quia nos una cum fidelibus nostris consideravimus utile esse, ut episcopia et monasteria nobis, Christo propitio, ad gubernandum commissa, praeter regularis vitae ordinem atque sanctae religionis conversationem, [Col. 0895B] etiam in litterarum meditationibus, eis qui, donante Domino, discere possunt, secundum uniuscujusque capacitatem, docendi studium debeant impendere; qualiter sicut regularis nonna honestatem morum, ita quoque docendi et discendi instantia ordinet et ornet seriem verborum, ut qui Deo placere appetunt recte vivendo, ei etiam placere non negligant recte loquendo. Scriptum est enim: Aut ex verbis tuis justificaberis, aut ex verbis tuis condemnaberis (Matth. XII, 37). Quamvis enim melius sit bene facere quam nosse, prius tamen est nosse quam facere. Debet ergo quisque discere quod optat implere, ut tanto uberius quid agere debeat, intelligat anima, quanto in omnipotentis Dei laudibus sine mendaciorum offendiculis cucurrerit lingua. Nam cum omnibus [Col. 0895C] hominibus vitanda sint mendacia, quanto magis illi secundum possibilitatem declinare debent, qui ad hoc solummodo probantur electi, ut servire specialiter debeant veritati? Nam cum nobis in his annis a nonnullis monasteriis saepius scripta dirigerentur, in quibus quod pro nobis fratres ibidem commorantes in sacris et piis orationibus decertarent significaretur, cognovimus in plerisque praefatis conscriptionibus, eorumdem et sensus rectos et sermones incultos: quia quod pia devotio interius fideliter [Col. 0896A] dictabat, hoc exterius propter negligentiam discendi lingua inerudita exprimere sine reprehensione non valebat. Unde factum est ut timere inciperemus ne forte, sicut minor erat in scribendo prudentia, ita quoque et multo minor esset, quam recte esse debuisset, in eis sanctarum scripturarum ad intelligendum sapientia. Et bene novimus omnes quia, quamvis periculosi sint errores verborum, multo periculosiores sunt errores sensuum. Quamobrem hortamur vos litterarum studia non solum non negligere, verum etiam humillima et Deo placita intentione ad hoc certatim discere, ut facilius et rectius divinarum scripturarum mysteria valeatis penetrare. Cum autem in sacris paginis schemata, tropi et caetera his similia inserta inveniantur, nulli dubium [Col. 0896B] est quod ea unusquisque legens tanto citius spiritualiter intelligit, quanto prius in litterarum magisterio plenius instructus fuerit. Tales vero ad hoc opus viri eligantur, qui et voluntatem et possibilitatem discendi, et desiderium habeant alios instruendi. Et hoc tantum ea intentione agatur, qua devotione a nobis praecipitur. Optamus enim vos, sicut decet Ecclesiae milites, et interius devotos, et exterius doctos, castosque bene vivendo, et scholasticos bene loquendo: ut quicunque vos propter nomen Domini et sanctae conversationis nobilitatem ad videndum expetierit, sicut de aspectu vestro aedificatur visus, ita quoque de sapientia vestra, quam in legendo seu cantando perceperit, instructus, omnipotenti Domino gratias agendo gaudens redeat. Hujus itaque epistolae [Col. 0896C] exemplaria ad omnes [b 1Kb] suffragantes tuosque coepiscopos, et per universa monasteria dirigi non negligas, si gratiam nostram habere vis: et nullus monachus foris monasterio judiciaria teneat, nec per mallos et publica placita pergat. Legens valeat.



EPISTOLA IV [c 1Kb] . AD SUBJECTOS. De Homiliario Pauli Diaconi, monachi Casinensis. (Anno 788.)
(Ex Mabill. Vetera Analecta.)

Carolus Dei fretus auxilio rex Francorum et Longobardorum, [Col. 0897A] ac patricius Romanorum, religiosis lectoribus nostrae ditioni subjectis. Cum nos divina semper domi orisque clementia sive in bellorum eventibus, sine in pacis tranquillitate custodiat, etsi quidquam rependere ejus beneficiis tenuitas humana non praevalet; tamen quia est inaestimabilis misericordiae Deus noster, devotas suae servituti benigne approbat voluntates. Igitur quia curae nobis est ut ecclesiarum nostrarum ad meliora semper proficiat status, oblitteratam pene majorum nostrorum desidia reparare vigilanti studio litterarum satagimus officinam, et ad pernoscenda sacrorum librorum [Al., liberalium artium] studia nostro etiam quos possumus invitamus exemplo. Inter quae jampridem universos veteris ac novi Testamenti libros librariorum imperitia depravatos, [Col. 0897B] Deo nos in omnibus adjuvante, examussim correximus. Accensi praeterea venerandae memoriae Pippini genitoris nostri exemplis, qui totas Galliarum ecclesias suo studio Romanae traditionis cantibus decoravit; nos nihilominus solerti easdem curamus intuitu praecipuarum insignire serie lectionum. Denique quia ad nocturnale officium compilatas quorumdam casso labore, licet recto intuitu, minus tamen idonee reperimus lectiones: quippe quae et sine auctorum vocabulis essent positae, et infinitis vitiorum anfractibus scaterent; non sumus passi nostris diebus in divinis lectionibus sacrorum officiorum inconsonantes perstrepere soloecismos, atque earumdem lectionum in melius reformare tramitem, mentem intendimus: idque opus Paulo Diacono familiari nostro [Col. 0897C] elimandum injunximus, scilicet ut studiose [a 1Kb] catholicorum Patrum dicta percurrens, veluti florentissimis eorum pratis certos quosque flosculos legeret, et in unum quaeque essent utilia, quasi sertum aptaret. Qui nostrae celsitudini devote parere desiderans, tractatus atque sermones et homelias diversorum catholicorum Patrum perlegens, et optima quaeque decerpens, in duobus voluminibus per totius anni circulum congruentes cuique festivitati distincte et absque vitiis nobis obtulit lectiones. Quarum omnium textum nostra sagacitate perpendentes, nostra etiam auctoritate eadem constabilivimus, vestraeque religioni in Christi Ecclesiis tradimus ad legendum.

    Paulus Diaconus.
    Utere felix
    [Col. 0897D] Munere Christi
    Pluribus annis,
    Luxque, decusque
    Magne tuorum
    [Col. 0897C] Carole princeps,
    Atque togate
    [Col. 0897D] Arbiter orbis,
    Dardanidaeque
    Gloria gentis.





EPISTOLA V. AD FASTRADAM REGINAM. De victoria Avarica, et de Litaniis. (Anno 792.)
[Ex Mansi Conc. Collect.]

Carolus gratia Dei rex Francorum et Langobardorum ac patricius Romanorum dilectae nobis et valde amabili conjugi nostrae Fastradae reginae.

Salutem amabilem tibi in Domino per hos apices [Col. 0898A] mittere studuimus, et per te dulcissimis filiabus nostris, vel caeteris fidelibus nostris tecum manentibus. Scientem te enim facimus quia gratias Deo sani et salvi sumus. Missus quidem dilecti filii nostri Pippini nomine ill. nobis nuntiavit de ejus sanitate ac domni apostolici, vel de salvatione confinium nostrorum illis partibus positorum; unde valde laetificati exstitimus. Et insuper retulit nobis qualiter illae scarae, quas prius de Italia jussimus pergere partibus Avariae in ill. confinia residendum, perrexerunt infra fines ipsorum decimo Kalendas Septembris, et inierunt pugnam cum eis: et dedit eis Deus omnipotens pro sua misericordia victoriam, et multitudinem de ipsis Avaris interfecerunt, in tantum, ut dicunt, quod in multis diebus major strages de ipsis Avaris facta non [Col. 0898B] fuit. Et exspoliaverunt ipsum vallum, et sederunt ibidem ipsa nocte, vel in crastina, usque hora dici tertia. Et acceptis spoliis reversi sunt in pace; et centum quinquaginta de ipsis Avaris vivos comprehenderunt, quos reservaverunt ut nostra fiat jussio qualiter exinde agere debeant. Fideles Dei ac nostri, qui hoc egerunt, fuerunt ille episcopus, ille dux, ille et ille comites. Ill. dux de Histria, ut dictum est nobis, ibidem bene fecit cum suis hominibus. Vassi vero nostri fuerunt illi. Nos autem Domino adjuvante tribus diebus litaniam fecimus, id est, Nonis Septembris, quod fuit Lunis die, incipientes, et Martis, et Mercoris, Dei misericordiam deprecantes ut nobis pacem et sanitatem atque victoriam et prosperum iter tribuere dignetur, et ut in sua misericordia et [Col. 0898C] pietate nobis adjutor et consiliator atque defensor in omnibus angustiis nostris existat. Et a vino et carne ordinaverunt sacerdotes nostri, qui propter infirmitatem aut senectudinem aut juventudinem abstinere poterant, ut abstinuissent: et qui redimere voluisset quod vinum licentiam habuisset bibendi ipsis tribus diebus, ditiores et potentiores homines in unaquaque die solidum unum dedissent, minus potentes juxta possibilitatem ipsorum, et qui amplius dare non poterat, et vinum bibere volebat, saltem vel unum denarium donasset, eleemosynam vero unusquisque secundum propriam atque bonam voluntatem vel juxta possibilitatem fecisset. Et sacerdos unusquisque missam specialem fecisset, nisi infirmitas impedisset; et clerici qui psalmos sciebant, unusquisque [Col. 0898D] quinquaginta cantasset: et interim quod ipsas litanias faciebant, discalceati ambulassent. Sic consideraverunt sacerdotes nostri, et nos omnes ita aptificavimus, et Domino adjuvante complevimus, Unde volumus ut tu cum ill. et ill. vel caeteris fidelibus nostris considerare debeas qualiter ipsae litaniae ibidem factae fiant. Tu autem juxta quod tua infirmitas permittit in tuo committimus arbitrio. Et mirum nobis fuit quia vester missus nec epistola, postquam de Ragenisburgo, ad nos non venit. Unde volumus ut saepius nobis de tua sanitate vel de aliud quod placuerit significare debeas: iterumque salutamus te multum in Domino.



EPISTOLA VI. AD ELIPANDUM ET CAETEROS EPISCOPOS HISPANIAE. In qua trium etiam superiorum libellorum fit mentio. (Anno 794.)
[Ex Mansi Concil. Coll. 7.]
[Col. 0899A]

[a 1Kb] Carolus gratia Dei rex Francorum et Longobardorum, ac patricius Romanorum, filius et defensor sanctae Dei Ecclesiae, Elipando Toletanae civitatis metropolitano, et caeteris in partibus Hispaniae consacerdotibus orthodoxae fidei et fraternae charitatis, in Christo Dei Filio proprio et vero optamus salutem.

Gaudet pietas Christiana divinae scilicet atque fraternae per lata terrarum spatia duplices charitatis alas extendere, ut materno foveat affectu quos sacro [Col. 0899B] genuerat baptismate. Et maxima est sanctae matris Ecclesiae exsultatio, suorum adunatio filiorum, ut sint consummati in unum, qui redempti sunt ab uno, dicente eodem Redemptore Domino nostro Jesu Christo: Pater sancte, serva eos in nomine tuo, quos dedisti mihi, ut omnes unum sint, sicut et nos unum sumus (Joan. XVII). Unde et in Cantico canticorum de sancta dicitur Ecclesia: Terribilis ut castrorum acies ordinata (Cant. VI). Constipata exercitus ordinatio, et unanimis bellatorum fortitudo, magno solet hostibus esse terrori: sic filiorum sanctae matris Ecclesiae intra murum catholicae fidei pacifica adunatio, aereis potestatibus nimium constat terribilis, et ignitis malignae perfidiae spiculis omnino impenetrabilis exstat, sicut et verissimus gentium praedicator, et [Col. 0899C] fortissimus Ecclesiae praeliator praecipit, dicens: In omnibus assumentes scutum fidei, in quo possitis omnia tela nequissimi ignita exstinguere (Ephes. VI), et hoc saeculum nequam libero ad coelestia volatu evadere. Sine fide enim impossibile est placere Deo (Heb. XI). Impossibile est quod omnino ab homine fieri non potest. Principium est salutis nostrae fides: qua intemerata, et integra sanitate confirmata, totius vitae cursus per bonorum vestigia operum feliciter fine tenus currit. Per fidem enim, sicut idem praefatus doctor in Epistola ad Haebreos testatur, omnes sancti placuerunt Deo.

Hanc igitur fidem orthodoxam, et ab apostolicis traditam doctoribus, et ab universali servatam Ecclesia, nos pro virium nostrarum portione ubique in omnibus [Col. 0899D] servare et praedicare profitemur: quia non est in alia aliqua salus nisi in illa, quam pacifica ab initio salutis nostrae unanimitate semper servabat Ecclesia: pro qua etiam, viri fratres, et vestra bona devotio, quam vos habere decet in Domino, his partibus fidei vestrae litteras dirigere curastis, utrumque, et generales ad sacerdotales sanctissimas aures, ad nos quoque speciales. In quarum utique serie litterarum non satis nobis elucebat, an quasi ex auctoritate magisterii nos vestra docere disposuistis, an ex humilitatis discipulatu nostra discere desideratis. Tamen sive hoc, sive illud vestris inesset animis, petitionem vestram, charitate Christianae religionis cogente, non spernendam [Col. 0900A] esse censuimus: valde desiderantes, Deumque ex intimo cordis affectu deprecantes, quatenus in verae fidei soliditate firmiter utrinque permaneamus, et inter fluctivagos hujus saeculi aestus, Spiritu sancto navigium vestri [Ms., nostri. H.] cursus regente, ad portum perpetuae tranquillitatis pervenire mereamur. Ad hanc autem tranquillitatem capiendam oculus cordis fide purificandus est, et assiduis sanctarum orationum precibus mentis acies illustranda, ut purae veritatis lumen omni errorum nube expulsa contemplari valeat, ne in opiniones noxiae falsitatis temeritas inordinata incautius gradientes praecipitet. Nec pigeat Christianum ubi haesitet quaerere; nec pudeat ubi nesciat discere: quoniam pia humilitas discendi sapientiae intrat secreta; et melius est discipulum [Col. 0900B] esse veritatis, quam doctorem existere falsitatis. Ille ad altiora semper provehitur, iste ad inferiora semper dilabitur: et inde magister efficitur erroris, unde auditor contempsit esse veritatis.

Hanc igitur, fratres, perniciosam devitantes elationem, sanctorum Patrum et catholicorum doctorum sacris inhaereamus sensibus. Discamus quae scripserunt, credamus quae docuerunt, et non declinemus ad dexteram, neque ad sinistram, sed per viam regiam ad regem et Redemptorem, Deum et Dominum nostrum Jesum Christum concordi fidei et veritatis curramus professione. Corde enim creditur ad justitiam, ore autem confessio fit ad salutem (Rom. X), eodem attestante apostolo: Justus autem ex fide vivit (Rom. I). Si justus ex fide vivit, quomodo qui fidem [Col. 0900C] non habet rectam se vivere aestimat? Nos nempe non sumus infidelitatis filii in perditionem, sed fidei in acquisitionem animae. Sequamur sanctorum Patrum venerabilia in charitate praecepta. Decet enim ut omnium Christianorum una sit fides, et unus animus, sicut est unum ovile et unus pastor. Qui vero extra ecclesiastici ovilis septa invenientur, lupina rabie devorabuntur, quia vocem boni pastoris non audiunt, qui ante suas oves ingredietur et egredietur, ut eos ad pascua vitae perducat aeternae. Nobis itaque dictum intelligamus quod egregius praedicator suis charissimis filiis praecipiebat dicens: Obsecro vos per nomen Domini nostri Jesu Christi, ut unum dicatis omnes, et non sint in vobis schismata: sitis autem perfecti in uno sensu et in eadem scientia (I Cor. I). [Col. 0900D] Haec habentes apostolicae auctoritatis praecepta, concordate nobiscum. Diligimus vos: hoc vobis volumus in Domino, quod et nobis: quia perfecta quam habemus in Christo charitas congregare gaudet, non spargere; adunare, non scindere; et inconsutilem Salvatoris nostri tunicam integram servare, non dividere: praevidentes hoc idem in pace Christi custodire, quod milites in passione ejus observabant.

His ita praelibatis, vestris in Domino valde congaudemus profectibus, ita ut in cordibus nostris fraterno vulnerati amore, vestram, quam patimini inter gentes, lacrymabili gemitu condoleamus oppressionem: sed majore multo tristitia lugemus, si aliquid [Col. 0901A] diabolica fraude interius oppressionis per infidelitatem vel cujuslibet schismatici erroris patiamini in cordibus. Iste est continuus dolor pectoribus nostris, et pene irremedicabile vulnus, nisi per ejus misericordiam, qui sanat contritos corde, et vult omnes homines salvos fieri, ad agnitionemque veritatis pervenire, illi nos laetificent qui contristaverunt. Vestra igitur correctio nostra est laetificatio: desiderantes vos socios habere in fide catholica, et cooperatores in praedicatione veritatis, ut gaudium, quod Christus suis promisit discipulis, habitet in nobis, et gaudium nostrum impleatur in vobis.

Ad impletionem vero hujus gaudii, fraterna cogente charitate, jussimus sanctorum Patrum synodale ex omnibus undique nostrae ditionis Ecclesiis [Col. 0901B] congregari concilium, quatenus sancta omnium unanimitatis firmiter decerneret, quid credendum sit de adoptione carnis Christi, quam nuper novis assertionibus et sanctae Dei universali Ecclesiae antiquis temporibus inauditis, vos ex vestris scriptis intulisse cognovimus. Imo et ad beatissimum apostolicae sedis pontificem, de hac nova inventione, nostrae devotionis ter quaterque direximus missos: scire cupientes quid sancta Romana Ecclesia, apostolicis edocta traditionibus, de hac respondere voluisset inquisitione. Nec non et de Britanniae partibus aliquos ecclesiasticae disciplinae viros convocavimus, ut ex multorum diligenti consideratione veritas catholicae fidei investigaretur, et probatissimis sanctorum Patrum hinc inde roborata testimoniis absque ulla dubitatione [Col. 0901C] teneatur. Idcirco vobis per singulos libellos dirigere curavimus quid praedictorum Patrum pia unanimitas, et pacifica perscrutatio, auctoritate ecclesiastica inveniret, statuisset, confirmaret.

Primo quid dominus [Ms., domnus. H.] apostolicus, cum sancta Romana Ecclesia, et episcopis illis in partibus quaquaversum commorantibus, et catholicis doctoribus sentiret, sub unius libelli tenore statuimus.

Deinde secundo loco, quid ecclesiastici doctores et sacerdotes ecclesiarum Christi de propinquioribus Italiae partibus, cum Petro Mediolanensi archiepiscopo, et Paulino Forojulianensi vel Aquileianensi patriarcha, viris in Domino valde venerabilibus, intelligi [Col. 0901D] vel firmiter credi voluissent, suis propriis responsionibus exaratum posuimus libellum, quia ipsi quoque praesentes nostro synodali conventui adfuerunt

Post haec tenet et tertius libellus orthodoxam sanctorum Patrum episcoporum, et virorum venerabilium fidem, qui in Germaniae, Galliae, Aquitaniae, et Britanniae partibus dignis Deo deserviunt officiis, vestrisque objectionibus sanctarum Scripturarum testimoniis roboratas obtinet responsiones.

Dein quarto loco meae propriae unanimitatis, cum his sanctissimis praedictorum Patrum decretis, et catholicis statutis consensum subnexui, sicut vosmetipsi in vestra epistola, quam meo specialiter assignastis nomini, rogare curastis: id est, ne paucorum [Col. 0902A] subdolis assertionibus consentirem, sed plurimorum testimoniis roboratam fidem firmiter tenerem. Facio certissime, Deo Domino meo Jesu Christo donante, horum me sanctissimae multitudini et probatissimae auctoritati in verae fidei professione firmiter associans, nec vestrae me paucitati in consensione hujus novae assertionis socium admitto: sed apostolicae sedi, et antiquis ab initio nascentis Ecclesiae, et catholicis traditionibus tota mentis intentione, tota cordis alacritate conjungo. Quidquid in illorum legitur libris, qui divino Spiritu afflati, toti orbi a Deo Christo dati sunt doctores, indubitanter teneo: hoc ad salutem animae meae sufficere credens, quod sacratissimae evangelicae veritatis pandit historia, quod apostolica in suis epistolis confirmat [Col. 0902B] auctoritas, quod eximii sacrae Scripturae tractatores, et praecipui Christianae fidei doctores, ad perpetuam posteris scriptum reliquerunt memoriam. Cum his quoque doctoribus, et sanctae Ecclesiae pastoribus, veram praedico fidem, quos in praesenti tempore ille nobis dedit luminaria, qui dixit: Ecce ego vobiscum sum omnibus diebus usque ad consummationem saeculi (Matth. XXVIII).

Hi sunt propugnatores fidei nostrae, hi sunt rectores per diversas sedes civitatis Christi: cujus antemurale est fides catholica, et charitas firmissimus murus, et propugnacula divinarum testimonia Scripturarum: et divitiae salutis in ea sunt sapientia, et scientia, et spes portarum custodia: quae quatuor clavibus, id est prudentia, justitia, fortitudine, et [Col. 0902C] temperantia, piis aperiuntur animis. Hujus vero civitatis ipse Dei verus et proprius Filius, Deus verus, homo verus, Jesus Christus, Dominus noster, regali praesidet potentia: cujus gratia totam illius civitatis structuram regit, defendit et exaltat. Quisquis ad hanc civitatem, recta sibi praeviante fide, manus bonorum operum habens plenissimas, pervenire festinat, apertas inveniet portas, et regem regum cum millibus sanctorum agminum obviare sibi gaudebit. Sed et gratias vobis agimus de instantia orationum vestrarum, quibus memoriam nostri assidue vos habere dixistis: optantes ut preces vestrae acceptabiles sint Domino Deo Salvatori nostro, et ut ipse per suam misericordiam dignos vos efficiat exaudiri, et [Col. 0902D] ad unitatem sanctae suae Ecclesiae revocare dignetur, et ejusdem pietatis humeris in sanctae matris Ecclesiae reportet ovile, qua de coelis veniens ovem requirere perditam, inventamque cum triumpho gloriae ad sedem paternae majestatis revexit.

Illud quoque, quod vobis nostram pietatem flagitare placuit, quatenus in praesentia nostra libelli vestri legeretur textus, et perscrutante plurimorum consilio, quod in eo rectae fidei sanctionibus consentiens inveniretur: fecimus sicut petistis, collectis undique, veluti praefati sumus, ecclesiasticis doctoribus, et populi Christiani rectoribus: nobisque omnibus pacifico unanimitatis choro consedentibus eumdem libellum a capite calcetenus per distinctiones uniuscujusque sententiae, et per interrogationes vel [Col. 0903A] responsiones, prout cuique libuit, perlegere jussimus. Quid vero de eo libello praesules Ecclesiarum Christi, fideique catholicae doctores intellexissent, non opus est mihi in hac mea iterare epistola, dum illorum libellus proprius hoc vobis evidenter ostendit.

Scriptam itaque in epistola vestra hujusmodi obsecrationem invenimus: Poscentes vos per cum, qui pro te in cruce manus innoxias extendit, et pro te sanguinem pretiosum effudit, et pro te mortem pertulit et sepulturam, ad liberandos electos ad infernum descendit, et pro te resurgens, tibi viam ad coelos revertendi, scilicet ad coelestem patriam, demonstravit, ut per teipsum arbiter sedeas. Ecce ego vestris petitionibus satisfaciens, congregationi sacerdotum [Col. 0903B] auditor et arbiter assedi. Discrevimus, et Deo donante decrevimus, quid esset de hac inquisitione firmiter tenendum. Sed modo per eamdem obsecrationem vos iterum iterumque obtestor, ut in pacifica unanimitate et catholicae fidei professione nobiscum firmiter maneatis: nec vos doctiores aestimetis universali sancta Dei Ecclesia. Eam fidem tenet, quam orthodoxi Patres in suis nobis symbolis scriptam reliquerunt. Et nolite plus sapere quam oportet sapere, sed sapere ad sobrietatem. Nec ratiocinando humano ingenio divina vos mysteria investigare arbitremini: sed magis credendo honorate quae humana fragilitas temere perscrutando invenire non valet.

[Col. 0903C] Exemplum mihi Constantini imperatoris proposuistis, cujus initium B. Isidorum laudasse dicitis, et finem doluisse: quod ne mihi accidat per quemdam beatum, quem Antiphrasium cognominastis, benigne suadetis. Hoc etiam, divina miserante gratia, praecavere satago: non ab illo tantummodo, sed etiam ab omnibus qui aliquid rectae fidei contrarium docere videntur: assiduaque devotione Dominum deposco, et quoscunque ex filiis sanctae matris Ecclesiae valeo, mihi in hac petitione adjutores convoco, ne me alicujus verbosa adulatio, vel fraudulenta laudatio decipiens, a via veritatis avertat, saepius cum propheta decantans, Corripiet me justus in misericordia, et increpabit me: oleum autem peccatoris non impinguet caput meum (Psal. CXLIII). Vos [Col. 0903D] vero vobismetipsis cavete, quod nos fraterno admonuistis amore procurantes diligentissime, omnipotentisque Dei vobis assiduis precibus clementissimam convocate gratiam, ne callida antiqui hostis versutia sensus vestros in aliqua parte corrumpat, et pejus fiat interius diaboli servitium, quam exterius gentis inimicae. Eumque exspectate Redemptorem, quem salutis vestrae habuistis auctorem. Illum glorificate in corde, et portate in corpore; et dignam in vobis illi praeparate habitationem in fide, quae per dilectionem operatur, quatenus vos illius gloriosa potentia, et ineffabilis misericordia, ab utriusque servitutis molestia, exteriore scilicet et interiore, liberet et custodiat, et in magno die ante conspectum gloriae suae cum multiplicibus laboris vestri divitiis [Col. 0904A] gloriosos stare concedat, et vocem optabilem cum operatoribus apostolicae fidei audire faciat: Venite, benedicti Patris mei, percipite regnum quod vobis paratum est ab origine mundi (Matth. XXV). Paratum igitur vobis regnum ab origine mundi indubitata veritatis promissione speratis, si catholicae fidei unanimitati vosmetipsos adjungere curetis. Exteriores servitutis molestias interna fidelitatis spe consolamini. Oculos mentis vestrae ad eum erigite qui vos eripuit de potestate tenebrarum, et transtulit in regnum Filii dilectionis suae.

Hactenus, antequam hujus adoptionis in Christo nomen a vobis exortum nostros offenderet animos, vos germanitatis amore dileximus. Etsi nos vestrum corporale servitium contristaret, rectitudo tamen [Col. 0904B] fidei catholicae laetificavit in vobis. Nunc vero duplici pro vobis affligimur moerore, diabolica fraude deceptis in corde, et inimica servitute oppressis in corpore. Sed redite, obsecro, ad unitatem sanctae matris Ecclesiae, ut vos eruat de angustia servitutis terrenae, qui vos per baptismi gratiam a vinculo liberavit originalis peccati. Exspoliastis veterem hominem, quomodo iterum, fraude decepti maligna, induamini illo? Adoptionis filii Deo Patri facti estis per eum qui non est adoptivus, sed proprius: state per fidei inviolabilem confessionem in libertate filiorum Dei, et nolite infidelitatis jugum subire. Expellite vincula diabolicae deceptionis de cordibus, quatenus Deus Christus, qui solvit compeditos, excutiat catenam gentis inimicae [Col. 0904C] de manibus vestris. Habetis nos, divina auxiliante gratia, cooperatores gaudii vestri, si vos nobiscum catholicae fidei vultis esse praedicatores. Certissimum itaque ibi erit divinae miserationis auxilium, ubi una est totius Ecclesiae charitas, et una verae fidei confessio. Ad multitudinem populi Christiani, et ad sacerdotalis concilii unanimitatem revertimini. Si enim duorum vel trium sancto pioque consensui, secundum suam promissionem, Dominum esse praesentem non dubitamus; quanto magis ubi tot sanctissimi Patres, tot venerabiles fratres, tot filii piae matris Ecclesiae, in nomine illius pacifica conveniunt unanimitate, eum adesse medium non est dubitandum, et illorum regere consilia, qui sui nominis laudem quaerere dignoscuntur?

[Col. 0904D] Ad confirmanda igitur corda vestra in fide et veritate, hanc nostri nominis, fraterna instigante charitate, epistolam scribere curavimus, optantes ut nostra, quam habemus pro fide catholica, proficiat devotio, et vos divina clementia ad fidem reducat catholicam. Ante igitur quam hujus saepedicti scandali a vobis oriretur offensio, duplici charitate, sicut praediximus, dileximus vos, id est, in orationibus nostris per omnes regni nostri Ecclesias habuimus socios, et vestri memoriam quotidie facientes: itidem quoque et Deo auxiliante, voluntatem habuimus vos liberare a servitio saecularis necessitatis, secundum temporis opportunitatem, et vestri consilii adhortationem. Nunc vero hac duplici charitate (quod sine dolore non dicimus) fraudastis vosmetipsos, non [Col. 0905A] intelligentes vos fraude diabolica esse deceptos, ut utroque juvamine vos denudaret, id est participatione fidei, et orationum nostrarum, vel solatio auxilii nostri. Videte, videte, quam grande malum adversum vosmetipsos habetis factum, quod nequaquam ausi sumus orare pro vobis, sicut pro fidelibus sanctae Dei Ecclesiae filiis; nec vos adjuvare quomodo fratres in vestris maximis necessitatibus. Quapropter revertimini ad hanc duplicem consolationem, et abjicite a vobis hanc malignam diabolicae fraudis versutiam, ut possitis nobiscum consortium habere in omni charitate et auxilio opportuno. Post hanc vero correptionem, sive admonitionem apostolicae auctoritatis et synodalis unanimitatis, si non resipiscitis ab errore vestro, scitote omnino vos pro haereticis [Col. 0905B] haberi, nec ullam vobiscum communionem pro Deo audemus habere. Currite dum lucem habetis, ne tenebrae vos anathematis apprehendant, unde non potestis pedes vestros explicare, sed aeterna damnatione irretitos esse lugebitis. Adhuc enim pia mater Ecclesia revocat vos ad gremium suae misericordiae, volens vos Deo nutrire in filios. Tantum nolite vos abstrahere ab ejus pietate, qui vos vocavit in regnum Filii dilectionis suae.

Credimus in unum Deum Patrem omnipotentem, factorem coeli et terrae, visibilium omnium et invisibilium. Credimus et in unum Dominum nostrum Jesum Christum, Filium Dei unigenitum, natum ex Patre ante omnia saecula, et ante omnia tempora: [Col. 0905C] lumen de lumine, Deum verum de Deo vero: natum, non factum: naturalem, non adoptivum: per quem omnia condita sunt, coelestia et terrestria, unius essentiae et unius substantiae cum Patre. Credimus et in Spiritum sanctum, Deum verum, vivificatorem omnium, a Patre et Filio procedentem, cum Patre et Filio coadorandum et conglorificandum. Credimus eamdem sanctam Trinitatem, Patrem, et Filium, et Spiritum sanctum, unius esse substantiae, unius potentiae et unius essentiae tres personas, et singulam quamque in Trinitate personam plenum Deum, et totas tres personas unum Deum omnipotentem: Patrem ingenitum, Filium genitum, Spiritum sanctum procedentem ex Patre et Filio: nec Patrem aliquando coepisse, sed sicut semper est Deus, ita semper et [Col. 0905D] Pater est, quia semper habuit Filium. Aeternus Pater, aeternus Filius, aeternus et Spiritus sanctus ex Patre Filioque procedens: unus Deus omnipotens, Pater et Filius et Spiritus sanctus ubique praesens, ubique totus, Deus aeternus, ineffabilis, incomprehensibilis. In qua sancta Trinitate nulla est persona vel tempore posterior, vel gradu inferior, vel potestate minor: sed per omnia aequalis Patri Filius, aequalis Patri et Filio Spiritus sanctus divinitate, voluntate, operatione et gloria. Alius tantummodo in persona Pater, alius in persona Filius, alius in persona Spiritus sanctus. Non aliud, sed unum natura, potentia et essentia Deus Pater, et Filius, et Spiritus sanctus. Credimus ex hac sancta Trinitate Filii tantummodo [Col. 0906A] personam, pro salute humani generis de Spiritu sancto et Maria virgine incarnatam; ut qui erat de divinitate Dei Patris Filius, esset et in humanitate hominis matris Filius: perfectus in divinitate Deus, perfectus in humanitate homo: Deus ante omnia saecula, homo in fine saeculi: verus in utraque substantia Dei Filius; non putativus, sed verus; non adoptione, sed proprietate: una persona Deus et homo, unus mediator Dei et hominum: in forma Dei aequalis Patri, in forma servi minor Patre: in forma Dei creator, in forma servi redemptor. Unus in utroque Dei Filius proprius et perfectus, ad implendam humanae salutis dispensationem, passus est vera carnis passione, mortuus vera corporis sui morte: surrexit vera carnis suae resurrectione, et vera animae [Col. 0906B] resumptione: et eodem corpore, quo passus est, et resurrexit, ascendit in coelos, sedens in dextera Dei Patris: et in eadem forma, qua ascendit, venturus judicare vivos ac mortuos; cujus regni non erit finis. Praedicamus unam sanctam Dei Ecclesiam toto orbe diffusam, locis separatam, fide et charitate conjunctam: et veram remissionem peccatorum in eadem Ecclesia, sive per baptismum, sive per poenitentiam, divina donante gratia, et bona voluntate hominis cooperante. Credimus et omnes homines resurrecturos esse, et singulos secundum sua opera judicari: impios aeternis suppliciis damnandos cum diabolo et angelis ejus; sanctos vero aeterna gloria coronandos, cum Christo et sanctis angelis ejus in saecula sempiterna.

[Col. 0906C] Haec est fides catholica, et ideo nostra; optamus etiam et vestra: quia una est fides, et unum baptisma, et unus Dominus noster Jesus Christus, qui est Deus verus, et verus homo, verus Deus, et verus Dei Filius, in utraque natura unus idemque mediator Dei et hominum homo Jesus Christus, qui est Deus benedictus in saecula. Hanc fidem vos, charissimi fratres, firmiter tenere in commune deprecamur: et si aliter antea in quolibet verbo sensistis, corrigite vosmetipsos, et ad unitatem sanctae Dei Ecclesiae pura fide festinate: et contentiones nominum, novitatesque vocum devitate, quia, juxta Apostolum, non est haereticus nisi ex contentione. Vos igitur quia pauci estis, unde putatis vos aliquid verius invenire [Col. 0906D] potuisse, quam quod sancta universalis toto orbe diffusa tenet Ecclesia? Sub tegmine alarum illius requiescite, ne vos avida diaboli rapacitas, si foris inveniat, nefando gutture devoret. Redite ad pium matris Ecclesiae gremium. Illa vos foveat et nutriat, donec occurratis in virum perfectum, et in plenitudinem corporis Christi. Habetote nos cooperatores salutis vestrae, catholicae pacis auxiliatores: et societas nostra sit in Christo Jesu Domino nostro, qui vos nobiscum incorruptos et immaculatos fide pariter et opere custodiat, et constituat ante conspectum gloriae suae incontaminatos et irreprehensibiles, et perpetuae beatitudinis haeredes pariter perficiat in aeternum. Amen.



EPISTOLA VII. AD OFFAM REGEM MERCIORUM. (Anno 795.)
(Ex Mansi, Conciliorum Collect.)
[Col. 0907A]

Carolus, gratia Dei rex Francorum et Langobardorum et patricius Romanorum, viro venerando et fratri charissimo Offae regi Merciorum salutem.

Primo gratias omnipotenti Deo agimus de catholicae fidei sinceritate quam in vestris laudabiliter paginis reperimus exaratam. De peregrinis vero, qui pro amore Dei et salute animarum suarum beatorum apostolorum limina desiderant adire, cum pace sine omni perturbatione vadant. Sed si aliqui non religioni servientes, sed lucrum sectantes, inter eos inveniantur, locis opportunis statuta solvant telonea. [Col. 0907B] Negotiatores quoque volumus ut ex mandato nostro patrocinium habeant in regno nostro legitime. Et si aliquo loco injusta affligantur oppressione, reclament se ad nos vel nostros judices, et plenam jubebimus justitiam fieri. Cognoscat quoque dilectio vestra quod aliquam benignitatem de dalmaticis nostris vel palliis ad singulas sedes episcopales regni vestri vel Ethelfredi direximus in eleemosynam domni apostotici Adriani, deprecantes ut pro eo intercedi jubeatis, nullam habentes dubitationem beatam illius animam in requie esse, sed ut fidem et dilectionem ostendamus in amicum nostrum charissimum. Sed et de thesauro humanarum rerum, quem Dominus Jesus nobis gratuita pietate concessit, aliquid per metropolitanas civitates direximus. Vestrae quoque dilectioni [Col. 0907C] unum balteum et unum gladium Huniscum et duo pallia serica duximus destinanda. Vale.



EPISTOLA VIII. AD LEONEM III PAPAM, Missa per Angilbertum abbatem Centulensem. (Anno 796.)
(Ex Mansi, Conc. Collect.)

Carolus, gratia Dei rex Francorum et Langobardorum ac patricius Romanorum, Leoni papae perpetuae beatitudinis in Christo salutem.

Perlectis excellentiae vestrae litteris et audita decretali chartula, valde, ut fateor, gavisi sumus, seu in electionis unanimitate, seu in humilitatis vestrae obedientia, et in promissionis ad nos fidelitate. In [Col. 0907D] quibus omnibus ex intimo cordis affectu divinae pietati agimus gratias, quia nobis post lacrymabile doloris vulnus quod animae nostrae dilectissimi patris et fidelissimi amici obitus inflixit, tale in vobis solita suae clementiae providentia solatium perdonare dignatus est. Unde et vestrae sanctitati, quasi vicario laetitiae munere, per ejusdem Dei et Domini nostri Jesu Christi misericordiam, qui sanctae suae Ecclesiae in vestrae beatitudinis exaltatione consuluit, nostram omniumque fidelium nostrorum demandamus prosperitatem, necnon et pacificam in Dei voluntate totius regni nostri innotescimus unanimitatem, ut aeque in nostrae devotionis gaudeatis sicut et nos in vestrae sanctitatis laetamur successibus. Sed et hoc vestrae sanctissimae benevolentiae innotescimus, quod [Col. 0908A] cum dilectionis munera patri meo dulcissimo praedecessori vestro dirigere paraveram, ut charitatis quam in eo habui munificentiae largitate monstrarem magnitudinem, et suavissimae inter nos familiaritatis fidelitas multorum ostenderetur oculis, ecce subito, quod sine dolore non dicam, sine lacrymis non cogito prae tristitia, obitus illius legatione consternatus sum, et ubi laetitiae paraveram insignia, ibi me tristitiae turbaverunt lugubria. Etsi Apostolus de mortuis contristari prohibet, tamen charitas lacrymas elicere non cessat. Non quasi mortuum plangentes, sed quasi melius cum Christo viventem recordantes, si nos corporali praesentia amisisse, non tamen spiritali suffragio illum nos amittere arbitramur. Sed magnum divina nobis praevidebat gratia [Col. 0908B] solatium, dum vos, vir venerande, in locum illius subrogavit, ut esset qui quotidie apud beatum Petrum principem apostolorum pro totius Ecclesiae stabilitate, et qui pro salute mea meorumque fidelium, imo et pro totius stabilitate regni nobis a Deo dati intercederet, et paterna pietate nos in filium sibi adoptaret. Ad dilectionis pacificam unanimitatem Angilbertum manualem familiaritatis vestrae direximus sanctitati, quem prius, sicut promisimus per religiosos viros Campolum et Anastasium, beatissimo patri nostro praedecessori vestro dirigere curavimus; sed, ut praefati sumus, dum exenia omnia parata erant, lugubri paternae mortis nuntio repente tardatum est iter illius. Sed modo laetiores de vestrae sanctitatis successione facti, quod desideravimus in illo [Col. 0908C] pio patre agere, in vobis perficere studemus. Illique omnia injunximus quae vel nobis voluntaria vel vobis necessaria esse videbantur, ut ex collatione mutua conferatis vel quidquid ad exaltationem sanctae Dei Ecclesiae, vel ad stabilitatem honoris vestri, vel patriciatus nostri firmitatem necessarium intelligeretis. Sicut enim cum beatissimo praedecessore vestrae sanctae paternitatis pactum inii, sic cum beatitudine vestra ejusdem fidei et charitatis inviolabile foedus statuere desidero; quatenus apostolicae sanctitati vestrae, divina donante gratia sanctorum advocata precibus me ubique apostolica benedictio consequatur, et sanctissima Romanae Ecclesiae sedes, Deo donante, nostra semper devotione defendatur. Nostrum [Col. 0908D] est, secundum auxilium divinae pietatis, sanctam ubique Christi Ecclesiam ab incursu paganorum et ab infidelium devastatione armis defendere, foris et intus catholicae fidei agnitione munire. Vestrum est, sanctissime Pater, elevatis ad Deum cum Moyse manibus, nostram adjuvare militiam, quatenus vobis intercedentibus, Deo ductore et datore, populus Christianus super inimicos sui sancti nominis ubique semper habeat victoriam, et nomen Domini nostri Jesu Christi toto clarificetur in orbe. Vestrae vero auctoritatis prudentia canones ubique sequatur, quatenus totius sanctitatis exempla omnibus evidenter in vestra fulgeant conversatione, et sanctae admonitionis exhortatio audiatur ab ore; quatenus sic luceat lux vestra coram hominibus ut [Col. 0909A] videant opera vestra bona, et glorificent Patrem vestrum, qui in coelis est. Omnipotens Deus vestrae auctoritatis beatitudinem ad sanctae suae Ecclesiae exaltationem per multa annorum curricula incolumem conservare dignetur.



EPISTOLA IX. AD ANGILBERTUM ABBATEM. Commonitorium Angilberto, qui cum superioribus litteris ad pontificem mittebatur. (Anno 796.)
(Ex Mansi, Conc. Collect.)

Carolus, gratia Dei, rex et defensor sanctae Ecclesiae, Homero auriculario salutem [a 1Kb] .

Divina regente misericordia, iterum et prospere te adducente ad domnum apostolicum papam nostrum, [Col. 0909B] admoneas eum diligenter de omni honestate vitae suae, et praecipue de sanctorum observatione canonum, de pia sanctae Dei Ecclesiae gubernatione, secundum opportunitatem collationis inter vos, et animi illius convenientiam. Ingerasque ei saepius, quam paucorum honor ille, quem praesentialiter habet, annorum, quam multorum est perpetualiter merces, quae datur bene laboranti in eo. Et de simoniaca subvertenda haeresi diligentissime suadeas illi, quae sanctum Ecclesiae corpus multis male maculat in locis. Et quidquid mente tenes saepius querelis agitasse inter nos. Sed qualis mihi esset collatio cum beato Adriano papa praedecessore illius, de construendo monasterio ad sanctum Paulum, nullatenus dimittas [Col. 0909C] suggerere illi, ut, volente Deo, revertens certum mihi responsum habeas referre. Dominus Deus ducat te, et dirigat in omni bonitate cor illius, ut faciens faciat quod sanctae suae proficiat Ecclesiae, ut sit nobis pius Pater, et pro nobis praecipuus intercessor, ut idem Deus et Dominus noster Jesus Christus nos in sua florere faciat voluntate, et cursum qui superest nobis vitae nostrae ad perpetuae stabilitatis quietem perducere dignetur. Vade cum prosperitate, proficiens in veritate, reversurus cum gaudio, Homeriane puer.



EPISTOLA X. AD MANASSEM ABBATEM. (Anno 798.)
(Ex Labbe, Bibliotheca nova manuscriptorum.)

Carolus gratia Dei rex Francorum ac patricius [Col. 0909D] Romanorum, abbati Manassae Flaviniacensis coeno bii salutem.

Benedictum nomen Domini in saeculum, quod juxta monachorum tuorum laudabilem conversationem plurimum glorificatur in gentibus, eo quod laus ejus semper in ore vestro versatur. Petitionem itaque de constructione coenobii apud Corbiniacum, quam per Theodulfum episcopum Aurelianensem aeque atque] abbatem coenobii Floriacensis libenter suscepimus et clementer concedimus, et praecipimus ut monachi [Col. 0910A] quos ibi mittetis, ne aliquando mandatorum Dei viam obliti, saepius in Flaviniacum revertantur coenobium, ibique officia sua confirment, et meliorati jussu tuo, et monachorum tuorum revertantur. Censum vero quemcunque statueris eis omni tempore solvant. Ab alio vero censu tuo amore liberos reddo, uti reddidi Flaviniacum. Mitto autem vobis capsam argenteam sepulcri Salvatoris, et S. Jacobi apostoli, fratris Domini, reliquias continentem: orans et supplicans ut mei memores pro me et filiis nostris assidue apud Dominum interveniatis. Saluto te, et omnem congregationem nostram. Ego Rado scripsi, dictavi anno 8 domini nostri praedicti regis Caroli, regnante Domino nostro Jesu Christo in aeternum.



EPISTOLA XI. Fragmentum epistolae ad episcopos. (Anno 799.)
(Ex Mansi, Concil. Collect.)
[Col. 0910B]

Et hoc vobiscum magno studio pertractandum est, quid de illis presbyteris unde approbatio non est, et semper negant, faciendum sit. Nam hoc saepissime a nobis et progenitoribus atque antecessoribus nostris ventilatum est, sed non ad liquidum hactenus definitum. Unde ad consulendum patrem nostrum Leonem papam sacerdotes nostros mittimus. Et quidquid ab eo vel a suis perceperimus, vobis, una cum illis quos mittimus, renuntiare non tardabimus. Vos interdum vicissim tractate attentius quid ex his vobiscum constituamus una cum praedicti sancti patris institutionibus, ut murmur cesset populi, et nos his [Col. 0910C] satisfacientes, illaesi, Domino auxiliante, ab utrisque maneamus



EPISTOLA XII. AD OFFAM REGEM MERCIORUM. Presbyterum Scottum accusatum mittit in patriam, ut ibi ab episcopo suo judicetur. (Anno 800.)
(Ex Mansi, Concil. Coll.)

Carolus, gratia Dei, rex Francorum, et defensor sanctae Dei Ecclesiae, dilecto fratri et amico Offae regi salutem.

Presbyter iste et Scottus apud nos moratus est aliquanto tempore in parochia Hildeboldi Coloniensis episcopi, sed reprehensibilis factus, ut fertur, a quodam accusatore, quod carnem diebus quadragesimalibus [Col. 0910D] comedisset. Nostri vero sacerdotes judicare renuerunt, quia plenum testimonium accusantium super eum non invenerunt. Tamen nec eum loco consueto habitationis suae propter infamiam diutius morari permiserunt, ne sacerdotalis honor apud imperitum vulgus vilesceret, vel rumigerula loquela aliqui hortarentur violare sanctum jejunium. Visum est nostris sacerdotibus illum ad sui episcopi, ubi Deo votum fecit, dirigere judicium. Idcirco vestram deprecamur providentiam, ut jubeatis illum, secundum [Col. 0911A] opportunitatem temporis et profectionis, in suam transponere patriam, ut ibi judicetur unde exivit. Nam ibi quoque sanctae Dei Ecclesiae puritas in moribus, et firmitas in fide, et honestas in conversatione, secundum canonicam sanctionem diligenter observari debebit, ut una, perfecta et immaculata columba, cujus pennae deargentatae, et posteriora ejus in specie auri clarescere debent. Vita, salus, et prosperitas tibi tuisque fidelibus a Deo Christo detur in aeternum.



[a 1Kb] EPISTOLA XIII. AD ALBINUM ABBATEM. (Anno 800.)
(Ex Operibus Alcuini, Edit. Froben.)

Carolus, gratia Dei, rex Francorum, imperator [b 1Kb] Longobardorum ac patricius Romanorum, dilectissimo [Col. 0911B] magistro, nobisque cum amore nominando Albino abbati in Domino nostro Jesu Christo aeternam salutem.

Pervenit ad nos epistola missa a religione prudentiae vestrae, quae post laudes et benedictiones omnipotenti Deo debitas, nobis et progeniei nostrae benedictionem optabilem cum summa benevolentia [Al., summamque benevolentiam] detulit. Post haec textus illius inquirendo subsecutus [Al., subjectus] est, cur Septuagesima et Sexagesima, nec non et Quinquagesima in ordine per dies dominicos ante Quadragesimam dicatur, vel scribatur. Inde arrepta ratione per campos arithmeticae artis, quidquid ex hac re vestra sensit industria, se extendendo nobis pleniter significare [Col. 0911C] studuit [Al., statuit]. Sed dum mens nostra huc illucque discurreret, solerti indagatione consideravimus, non solum infra [Al., intra] praescriptos a vobis dies, sed etiam per singulas hebdomadas, nec non et per totum anni circuli [Gold., circulum] spatium [Gold. om. spatium], per intervalla horarum ac punctorum seu momentorum; mysteria numerorum posse ab his qui hujus artis peritia imbuti sunt reperiri. Unde quia tuae charitati placuit nostram regalem aulam hac de re consulere, quidquid inde sentit [Al., sensit] nostra serenitas, sermone commatico tibi patefacere non negamus [Al., negavimus].

Exigente igitur inquisitione, et consideratione quaerendum est, cur [Al., considerata, cur; Gold., considerata [Col. 0911D] ratione cur] alii sex, alii septem, alii octo, nonnulli vero novem abstineant hebdomadas? Argumentum sensus nostri tuae familiaritati per hos apices significare studemus. Qui enim [Cod. ms. S. Emmerami, Quod sic solvendum est; qui enim] sex hebdomadas observantes se abstinentiae tradunt, subtractis sex diebus dominicis in quibus jejunare minime licet, decimas dierum dantes [Gold., dantes [Col. 0912A] dierum] corporis sui, triginta sex dies, sicut beatus Gregorius mirabilis doctor edocet, jejunant. Et hoc tempus, licet in ipso duo superesse videantur dies usque ad sanctam Resurrectionem, Quadragesimam doctoribus sanctae Dei Ecclesiae nominari placuit. Religione vero crescente a Telesphoro pontifice, qui post Petrum apostolorum principem nonus in sancta Romana Ecclesia claruit, septem hebdomadae in abstinentia dedicatae sunt; et hoc tempus, quo alio nomine rectius vocari quam Quinquagesima in ordine rationabiliter debuerit [Al., debuit; Gold., vocare, quam Quinquagesimam . . . debuerunt]? Ex hinc et deinceps collecta ratione, qui octo hebdomadis [Al., hebdomadas; Gold. addit observare studuerunt Sexagesimam gradatim], Sexagesimam gradatim nominaverunt. [Col. 0912B] Similiter qui novem Septuagesimae, juxta praefatam rationem, nomen imposuerunt, et non ob numerum [Al., ordinem numerorum] hebdomadarum vel dierum, sed tenorem nominis [Al., numeris] servantes haec nomina censuerunt [Al., composuerunt]. Velut, si qui nunc fuissent, qui decimam hebdomadam addere pro aliqua justa ratione voluissent, et propter numerum hebdomadarum decagesimam [Al., Decimagesimam], seu quolibet alio nomine, vel propter numerum dierum Septuagesimam, vel octuagesimam, ordine servato vocabulorum, tramite recto pergendo nuncupare debuissent.

Quia igitur, gratia divina opitulante, prout nobis visum fuit, de nomine Septuagesimae et Sexagesimae [Col. 0912C] [Al., Quadragesimae], ac Quinquagesimae, tuae charitati scripsimus, nunc stylo percurrente de observantia et cultu harum (hebdomadarum) juxta capacitatem [Gold., sagacitatem] sensus nostri tibi scribere curavimus. Quinquagesima vero ideo dicitur, et observatur a nonnullis, ut et decimas dierum, jejunando, omnipotenti Deo offerre valeant, et imitari Dominum nostrum Jesum Christum, qui quadraginta diebus jejunium sacratissimum implevit. A Quinquagesima namque usque in Pascha septem hebdomadae sunt, quae faciunt dies quinquaginta: ex quibus si octo dies dominicos subtraxeris, in quibus jejunium non licet observare, remanent quadraginta duo dies, et hi duo dies, quinta [Gold., sexta, mendose] videlicet et septima feria, qui quadragenarium numerum excedunt, [Col. 0912D] apud quosdam jejunio dedicantur; apud quosdam in veneratione [Al., refectione] propter Coenam Dominicam et sanctum Sabbatum habentur. Sexagesima autem, ut aestimamus, propterea a nonnullis observatur, ut et decimas dierum corporis sui [Al., corporibus suis] omnipotenti Deo dare possint, et Dominum nostrum Jesum Christum in quadragenario numero particulatim jejunando imitari, et ut primam, [Col. 0913A] vel quintam feriam a jejunio vacare valeant. A Sexagesima quippe usque in sanctum diem Resurrectionis Dominicae octo hebdomadae sunt, ex quibus si de singulis hebdomadibus primam et quintam feriam subtraxeris, et ipsum diem sanctum Paschae, quadraginta tantum dies remanent in abstinentia. Melchiades vero natione Afer, vir per omnia apostolicus, tricesimus quartus post sanctum Petrum, cui successit beatus Sylvester in cathedra [Al., cathedram] apostolicae dignitatis; hic constituit ut nulla ratione, in prima vel quinta feria, jejunium quis de fidelibus agere praesumeret [a 1Kb] . Nam cur in prima feria jejunium ipso tradente solvatur, non est necessitas texendo replicare. Quintam vero arbitrati sumus, propter magna mysteria quae in ea continentur, ab eo [Col. 0913B] solutam. In ipsa namque sanctum chrisma conficitur ad abluendas totius mundi primae originis culpas [Al., abluendam . . . culpam]; in ipsa reconciliatio fit poenitentium; in ipsa Redemptor omnium coenando [Al., redemptio omnium caenando] cum discipulis panem fregit, et calicem pariter dedit eis [b 1Kb] in figuram corporis et sanguinis sui, nobisque profuturum magnum exhibuit sacramentum (Matth., XXVI, 26, 27). Eo videlicet die, post multa mysteria, Deus et Dominus noster Jesus Christus, videntibus sanctis discipulis suis, gloriosa ascensione coelos penetravit (Luc. XXIV, 51; Act. I, 9). Sed ne diutius sermo protrahatur; multa te legisse de hac solemnitate in sanctorum venerabilium orthodoxorum Patrum dictis non ignoramus. Septuagesima denique, ut aestimamus, propterea [Col. 0913C] ab aliquibus observatur, ut et decimas dierum Deo [Al., Domino] dare queant; et prima vel quinta, nec non et septima feria jejunium solvere [Gold., observare, mendose] possint. A Septuagesima vero usque in Pascha, novem hebdomadae sunt, quae faciunt dies sexaginta quatuor [Gold., tres], e quibus, si de unaquaque hebdomada tres praefatos subtraxeris dies, et Paschalem sacratissimum, triginta sex in abstinentia [Al., abstinentiae] remanent dies. Hi vero Sabbatum, in quo Deus ab omnibus operibus requievit (Gen. II, 2), non solum ob superstitionem Judaeorum, nec propter mandata legalia veteris testamenti, quae sunt umbra futurorum, sed ne cum Judaeis scandalizent [Al., scandalizentur; Gold., sabbaptizentur], [Col. 0913D] jejunium solvere [Gold., observare, mendose] conantur. Ea praecipue causa est, quia vesperascente ipso die, gaudium sanctae Resurrectionis a fidelibus honorifice celebratur. Sed quia unusquisque in suo sensu abundat (Rom. XIV, 5), sive hoc, sive aliud sit, salva fide et religione nihil praejudicamus [Al., praejudicavimus; al., prohibetur; al., praedicavimus].

[c 1Kb] De hoc autem, quod cartula prosecuta vestra retulit, quod plurima hinc dici possint, sed noluisse te excedere modum cartulae, et maxime quia cum [Col. 0914A] sapienti paucis utendum sit verbis, ita et nos versa vice paucis pauca rescripsimus. Quod autem usurpastis verba reginae Sabae ad Salomonem de beatitudine servorum qui nobis assistunt, et audiunt verba sapientiae nostrae, si hoc verum fore scitis, venite, assistite, audite et pariter in Domino in pratis vernantibus varietate florum Scripturarum jucundantes delectemur.



EPISTOLA XIV. AD QUINQUE EPISCOPOS. De oratia septiformis Spiritus (Anno 800.)
(Mabill. Vetera Analecta.)

Carolus divina misericordia rex Francorum et Langobardorum ac patricius Romanorum, Hiltibaldo (Coloniensi), Maginharto (Rothomagensi), [Col. 0914B] Agino (Bergomensi), Gerhoho (Eisterensi), Hartricho (Tolosano), sanctis episcopis.

Gratias agimus sanctitati vestrae, quia ad familiariter a nobis interrogata familiare nobis responsum dare voluistis: et quae charitatis instinctu vestrae dilectioni fuere proposita, eadem dictante charitate, juxta quod vobis visum est, sunt nobis absque retractatione soluta. Sed ipsius, quae a vestra sanctitate nobis data est, responsionis ordo videndus, et apud vestram dilectionem intimi in ea sensus medulla perquirenda, ut et qualitas nostrae interrogationis appareat, et modus vestrae responsionis patentius elucescat. Sancti etenim Patres qui, ut Veteris Testamenti serie legitur, ab initio Deo placentes hanc ultimam, sed Christi adventu felicissimam saeculi [Col. 0914C] aetatem probitate morum et meritorum multiplicitate praecesserunt, sancti Spiritus gratiam absque ulla ambiguitate et accepisse et habuisse credendi sunt. Quis enim unquam placuit Deo carens sancti Spiritus dono?

Sed, ut vestrae responsionis textu continetur, eadem sancti Spiritus dona singula singulos sanctorum habuisse, et in Christo cuncta pleniter inhabitasse cognovimus, quae ut firma veritatis ratione subnixa probamus: sed nequaquam arbitramur quemlibet sanctorum Patrum unius singularitate doni fuisse contentum, cum hoc fieri non posse de ipsarum vocabulis gratiarum facillime possit adverti. Sapientia enim et intellectus adeo sibi naturalitatis nexu conjuncta sunt, ut unum sine altero nullo pacto subsistere [Col. 0914D] queat. Quomodo enim sapit qui non intelligit? vel quomodo potest intelligere, quem constat non sapere? Sapientia sive intellectu privatus quis unquam consilium vel sibi habuisse, vel alio [alii] dedisse repertus est? Nam luce clarius constat, consilium nonnisi sapientium esse. Fortitudinem vero, si consilio careat, fortitudinem esse putandum non est, cum omnia inconsulte gesta fortiva potius quam fortia soleant nominari. Scientiam in quoquam sine sapientia et intellectu consistere posse valde est incredibile. Quid enim [Col. 0915A] potest scire, qui nihil valet intelligere? Jam pietas et timor Dei qua arte sibi copulata sint, qui seipsum explorat facile cognoscit: quia nemo pius est, nisi qui judicium Dei timendo, in se peccanti dimittit proximo.

Haec septem sancti Spiritus dona sicut in sanctis Patribus fuisse singula, sic in Christo adunata omnia non est mirum. Quid enim illi ex omnibus bonis deesse potuit, qui omnia bona simul cum Patre creavit? Nunquid magnum est si haec in Christo mansisse dicantur, in quo omnis plenitudo divinitatis inhabitare cognoscitur? Nunquid magnum est, si ea quasi pro munere ascribas Domino, quae diligenter considerans invenies in servo? Nunquid his tantum donis potest sublimari Dominus, quibus carens non est bonus [Col. 0915B] servus? Absit ut his tantum gloriam ejus dicamus consummatam, cujus magnificentiam supra omne quod dicitur aut nominatur, sive in coelo, sive in terra credimus sublevatam? Neque enim sensus comprehendere, aut sermo poterit explicare, quae et qualia, vel quanta sint quae ejus debeant ascribi gloriae, qui cum Patre et Spiritu sancto vivit et regnat Deus sine fine. Sed ideo haec et in Patribus singula, et in Christo simul omnia non miramur, quia in discipulis ejus per singulos singula computari, et in Petro simul omnia possunt inveniri. Quanquam eadem in Christo longe aliter quam in caeteris sanctis fuisse credenda sint. Nam sanctorum cuique pro varietate voluntatum quibus fragilitas humana non caret, nunc hoc, nunc illud donum accedendo vel recedendo aut [Col. 0915C] adesse, aut abesse cognoscitur: Christo vero, qui est Dei virtus et Dei sapientia, cuncta sancti Spiritus charismata semel veniendo accesserunt, et in eo nunquam recedenda permanserunt.

Sed quid haec de patriarchis et apostolis dicimus? cum neque nunc diffidendum sit plures quotidie intra sanctae matris Ecclesiae sinum posse reperiri, qui vel singulis, vel pluribus sancti Spiritus donis sint ditati. Verax enim est qui in se confidentibus praesentiam suam usque ad consummationem saeculi promisit non defuturam, quo et nobiscum et in nobis semper manente, nequaquam sancto septiformis gratiae Spiritu carebimus, qui cunctorum largitorem bonorum credendo et bene faciendo possidemus. Spiritu etenim sapientiae regitur, qui fidem sanctae et [Col. 0915D] individuae Trinitatis tam ad sui quam aliorum profectum ediscere nititur ut per hanc et haereticis resistere, et suos valeat confirmare. Spiritum intellectus tenet, qui divina praecepta audiens, quam necessaria sit eorum cognitio sensu cordis percipit, et juxta beatum Jacobum, non obliviosus auditor factus, sed operator strenuus, ea quae intellexit mandata, studet ut a se fiant quam integerrime custodita. Spiritu consilii viget, qui in cunctis quae agere disponit, an haec Deo sint placitura praecogitat: melius existimans quae et qualiter agenda sunt prius tacite considerare quam aliquid inconsulte inchoare, unde eum poenitentia cogat ab incoepto desistere. Fortitudinis spiritum habet, quicunque diabolo et membris ejus, haereticis [Col. 0916A] scilicet, fidei scuto ac verbi Dei gladio armatus resistere studet, et contra vitia quibus suggestu diaboli haec mortalis vita quotidie maculatur, quasi contra inimici jacula fortitudinis armatur. Nam spiritum scientiae possidet, quisquis dominici memor praecepti simplicitatem columbae et prudentiam serpentis habet: quique inter consimilia dijudicans, scit reprobare malum, et eligere bonum. Saepe enim mista bonis mala inveniuntur, quae nisi scientia difficulter discernuntur. Spiritum vero pietatis illi inesse dicimus, qui dominica praecepta non oblitus, in se delinquenti dimittit proximo: et non tantum in alios, sed etiam in semetipsum justam exercet pietatem, quia probus quisque cavere debet, ne dum suo debitori dimittendo malum existit pius, sua non tribuendo [Col. 0916B] in semetipso existat impius. Spiritu autem timoris Domini illum dicimus adimpletum, qui judicium Dei timens, non tam delectatione regni coelestis bona facere studet, quam timore gehennae mala perpetrare non audet: et sic gaudet de promissione perpetuae vitae, ut non minus timeat de supplicio perennis poenae, atque hoc spiritu compunctus devertat a malo, et faciat bonum.

Hunc sanctum septiformis gratiae Spiritum et in Patribus et in apostolis fuisse, et nunc in sanctae matris Ecclesiae filios, qui in Christo quotidie in augmentum populi sui renascuntur, divino munere credimus inspirari. In Christo vero, ut praediximus, haec talia non miramur, cujus immensitatem gloriae humana mens non valet enarrare. Quae dona qualiter [Col. 0916C] in illo sint, quo nullo modo explicare valemus, restat ut nobis ea donanti laudes dicamus:

Christe, salus mundi, sanctorum gloria perpes,
   Sit tibi laus et honor semper in arce poli.


Item de gratia septiformis Spiritus.

Spiritus sapientiae fuit in Petro, quando relictis retibus et navi secutus est Dominum. Spiritum intellectus habuit quando, Domino interrogante quem homines esse dicerent Filium hominis, Christum Filium Dei vivi esse et intellexit et respondit. Spiritus consilii erat in illo, quando Simoni pecuniam offerenti, sancti Spiritus gratiam vendere nolens, ipsum Simonem cum pecunia sua in perditionem ire jussit. Spiritum fortitudinis habuit, quando exempto gladio auriculam Malco abstulit. Spiritum scientiae possedit, [Col. 0916D] cum caeteris discipulis in navi dubitantibus Dominum esse cognovit. Spiritus pietatis cum illo erat, quando Dominum quousque fratri in se peccanti dimittere debuisset interrogavit. Spiritu timoris Domini plenus erat, quando viso piscium miraculo consternatus, ad Dominum dicebat: Exi a me, Domine, quia homo peccator sum ego.


Item aliter.

Spiritus sapientiae fuit in Andrea, fuit et in filiis Zebedaei, quando similiter ut Petrus relictis retibus et navi secuti sunt Dominum. Spiritus intellectus fuit in Thoma, quando palpatis vulneribus dominicis, ipsum Deum et Dominum suum et intellexit, et professus est. Spiritus consilii erat in cunctis discipulis [Col. 0917A] quando futurorum curiosi, Dominum de fine mundi consulebant. Spiritum fortitudinis omnibus discipulis adfuisse nemo negat, nisi qui eos pro Christi nomine mortem pati noluisse confirmat. Spiritus scientiae erat in Joanne, qui tam distincte de divinitate et humanitate Salvatoris in principio Evangelii sui disseruit, et non minus discrete de septem tonitruis in Apocalypsi, quae silenda, quaeque fuissent loquenda, conscripsit. Spiritus pietatis fuit in Stephano, qui in ipso mortis articulo pro persecutoribus suis exoravit. Spiritus timoris Domini fuit in omnibus apostolis, quia non solum bona faciebant, sed etiam propter amorem Dei mala facere non audebant.



EPISTOLA XV. AD GARIBALDUM LEODIENSEM EPISCOPUM. De cura quam instruendis populis praecipue ante baptismum abhibere debent pastores. (Anno 800.)
(Ex Martene, Vet. Script. ampl. Coll.)
[Col. 0917B]

In nomine Patris, et Filii, et Spiritus sancti. Carolus serenissimus Augustus a Deo coronatus, magnus, pacificus, imperator, gubernans imperium, qui et per misericordiam Dei rex Francorum et Langobardorum, Garibaldo episcopo in Domino salutem.

Bene igitur recordari credimus sanctitati tuae, qualiter saepius in conventu et concilio nostro monuimus de praedicatione in sancta Dei Ecclesia unusquisque vestrum secundum sanctorum canonum autoritatem et praedicare et docere deberet. Primo omnium de [Col. 0917C] fide catholica; ut et qui amplius capere non valuisset, tantummodo orationem Dominicam et symbolum fidei catholicae, sicut apostoli docuerunt, tenere et memoriter recitare potuisset, et ut nullus de sacro fonte baptismatis aliquem suscipere praesumeret antequam in vestra aut ministrorum vestrorum sacri ordinis praesentia orationem Dominicam et symbolum recitaret, et sicut in proximo comperimus [a 1Kb] in die apparitionis Domini multi fuerunt apud nos inventi, qui volebant suscipere infantes de sacro fonte baptismatis, quos jussimus singulariter et diligenter examinare et requirere, si orationem Dominicam et symbolum, ut supra diximus, scirent et memoriter tenerent; et plures fuerunt qui nulla exinde in memoriam habebant: quibus praecepimus abstinere, ut antequam [Col. 0917D] orationem et symbolum scirent, et recitare potuissent, neque aliquem de sacro fonte baptismatis suscipere praesumerent. Et valde erubescentes fuerunt ex hac re, et spondere volebant ut si concessum eis fuisset, ad tempus hoc improperium a se potuissent auferre. In quo loco intelleximus quod non eis fuit convenientia, et sicut in capitulari nostro potestis reperire, discretionem factam habuimus, quanto tempore se unusquisque abstinere debuisset ab hoc opere, usque dum bonus fidejussor esse valeret in [Col. 0918A] hoc negotio, scilicet, aut certe statim alium inveniret scientem, aut si infirmitas non impediret, exspectaret de Pascha usque in Pentecosten, donec ipse disceret ea quae supra dicta sunt. Nunc autem denuo monemus ut memores sitis, sicut condecet de ministerio sacerdotali, et conventum habeatis cum vestris sacerdotibus, et diligenter omnem rei veritatem requirite et examinate: ita ut opus Domini non praetereat, nec aliqua requisitio vobis exinde fiat ante conspectum sanctae majestatis.



EPISTOLA XVI. AD GARIBALDUM EPISCOPUM. Jejunium pro necessitatibus publicis, maxime pro fame, peste et bello indicitur. (Anno 800.)
(Ex Martene, Vet. Script. ampl. Coll.)
[Col. 0918B]

In nomine Patris, et Filii, et Spiritus sancti. Carolus serenissimus augustus a Deo coronatus, [b 1Kb] Ghaerbaldo episcopo, cum universis tibi omnipotente Deo et nostra ordinatione commissis in Domino salutem.

Notum sit dilectioni vestrae quia nos cum fidelibus nostris tam spiritualibus quam saecularibus tractantes, cum consensu et pari consilio invenimus necessarium, et propter instantes quasdam necessitates, quas subter significaturi sumus, tria triduana jejunia ab omnibus nobis generaliter esse celebranda, atque ab eo in quo vivimus, movemur et sumus, auxilium esse quaerendum, a quo quidquid juste ac rationabiliter fides vestra, spes certa, seu charitas [Col. 0918C] perfecta postulat, sine dubio tempore congruo impetrat; ipso Domino dicente: Petite et dabitur vobis, quaerite et invenietis, pulsate et aperietur vobis. Ipsa autem jejunia, sicut nobis omnibus visum est, hac discretione posse fieri, Domino largiente, congruenter impleta, scilicet ut primum XI diebus post festivitatem sancti Andreae transactis, id est III Idus, et Idus Decembris, et XVIII Kalendas Januarii tali ratione fiat, ut omnes a vino et carne his III diebus abstineant et usque horam nonam jejunent, excepto quae aut aetas aut infirmitas non permittit, qui tamen secundum suam qualitatem vel vitae suae professionem, aut rationibus [F., orationibus] satis, aut eleemosynis congruis, id ipsum, secundum consilium magistrorum, redimere studeat, quod jejunando et abstinendo [Col. 0918D] complere non valet. Hora autem nona omnes generaliter ad ecclesias vicinas, ubi eis denuntiatur, devota mente occurrant, et si hora vel locus permiserit, aliquo spatioso loco litania procedant, atque psallendo ecclesiam intrantes, cum omni devotione missam audiant. Qua subacta, unusquisque domum redeat, et statutis cibis corpori satisfaciat, non ad voluntatem, sed ad necessitatem ac sobrietatem. Similiter quoque monemus unumquemque, ut eleemosynam faciant secundum quod commodum substantiae [Col. 0919A] suae permiserit, et mentis devotio, Domino inspirante, suaserit; et unusquisque presbyterorum missam cantet, et alterius ordinis clericus vel monachus, sive Deo sacrata, qui psalmos didicit, L psalmum similiter cantet. Opera autem ea his diebus operare permittimus, quae nec ad ecclesiam venire impediant, nec ante statutam horam manducare aut [a 1Kb] bibere cogant. Duo quoque caetera triduana jejunia his diebus pari ratione per omnia erunt celebranda, unum post Theophaniam VII Idus, et IV Idus, et II Idus Januarii. Aliud vero post Septuagesimam, II Idus Februarii, et XV Kalendas Martii, et IV Kalendas Martii. Necessitates vero quas supra nos dicturos esse promisimus inter caeteras, quas tamen hac vice commemorare necessarium duximus, haec [Col. 0919B] sunt. Denique compertum habemus per fideles nostros, qui nobis de singulis regni nostri partibus haec nuntiaverunt, quod insolito more, et ultra consuetum ubique terrae sterilitas esse et famis periculum imminere videtur. Aeris etiam intemperies frugibus valde contraria, pestilentia quoque per loca et pagorum gentium circa marcas nostras sedentia bella continua, multa praeterea quae et nunc enumerare longum est, et nobis experimentum possunt esse notissima, si recordare volumus, qualia incommoda singulis diebus propter merita nostra sentiamus, certissimeque ab his exterioribus colligere possumus, nos per omnia Domino non placere interius, qui tanta mala compellimur tolerare exterius. Quamobrem bonum nobis omnino videtur, ut unusquisque [Col. 0919C] nostrum cor suum humiliare in veritate studeat, et in quocunque loco, sive actu, sive cogitatu, se Deum offendisse deprehenderit, poenitendo tergat, flendo doleat, et semetipsum in quantum ipso largiente potest ab his malis in futurum cavendo custodiat, et haec debet esse praemissae orationis intentio, ut omnipotens Deus, qui non solum facta, verum etiam antequam fiant omnia novit, corda nostra compungat, et nos sibi supplices atque subjectos in vera humilitate faciat, et unumquemque nostrum ab observantia mandatorum suorum, depulso a nobis omni errore, convertat, misereaturque, sive a nobis mala repellendo, sive bona quibus indigni sumus tribuendo, sicut ipse novit nos indigere, et tribuat ut in membris suis, id est in corpore sanctae Ecclesiae [Col. 0919D] numerari mereamur, quam pacificare, adunare, et regere, atque ab omni malo protegere dignetur, nobis etiam in illa unitate comprehensis, qui ut gratiam illius promereri possimus, haec jejunia atque has orationes ab omnibus vobis generaliter fieri decrevimus. Hanc quoque epistolam relegentes secundum tibi a Deo datam sapientiam coram omnibus diligenter relege, et tradere facias; ita ut omnes intelligant pro qua necessitate haec agenda sunt; et unusquisque vestrum per singulas ecclesias baptismales dirigite, et bonos interpretes mittite, qui [Col. 0920A] omnia tradant, sicut superius diximus. Nam et per singula monasteria infra parochia tua ita facias.



EPISTOLA XVII. AD PIPPINUM FILIUM REGEM ITALIAE. De pace ecclesiarum Dei et illis servientium. (Anno 801.)
(Ex Mansi, Concil. Coll.)

Carolus serenissimus Augustus a Deo coronatus, magnus, pacificus imperator, Romanorum gubernans imperium, ac per misericordiam Dei rex Francorum et Langobardorum, dilectissimo filio nostro Pippino glorioso regi sempiternam in Domino salutem.

Pervenit ad aures nostras [Al., clementiae nostrae], quod aliqui duces, et eorum juniores, castaldii, vicarii, [Col. 0920B] centenarii, seu reliqui ministeriales, falconarii, venatores, et caeteri per singula territoria habitantes vel discurrentes, mansionaticos et paravereda accipiant, non solum super liberos homines, sed etiam in ecclesias Dei, monasteria videlicet virorum ac puellarum, et xenodochia, atque diversas plebes, et super reliquos servientes ecclesiarum Dei, in eorum opera, id est, in vineis, et campis, seu pratis, nec non et in eorum aedificiis illos faciant operari, et carnaticos, et vinum contra omnem justitiam ab eis exactare non cessant, et multas oppressiones patiantur ipsae ecclesiae Dei, vel servientes earum. Ideoque, charissime fili, has litteras ad tuam dilectionem direximus, ut hanc causam diligenter ac prudenter inquirere facias, et, si veritas [Col. 0920C] est quod ita factum sit, deinceps omnimodis emendare et corrigere studeas, quatenus in diebus nostris ac tuis pax ecclesiarum Dei, sive illarum servientium, in omnibus conservetur, et ut merces copiosa nobis ac tibi exinde jugiter accrescat. Audivimus etiam quod quaedam capitula quae in lege scribi jussimus, per aliqua loca aliqui ex nostris ac vestris dicant, quod nos nequaquam illis hanc causam ad notitiam per nosmetipsos condictam habeamus; et ideo nolunt eis obedire, nec consentire, neque pro lege tenere. Tu autem nosti quomodo vel qualiter tecum locuti fuimus de ipsis capitulis. Et ideo admonemus tuam amabilem dilectionem, ut per universum regnum tibi a Deo commissum ea nota faciat, et obedire atque implere praecipiat. De episcopis et [Col. 0920D] sacerdotibus occisis, sicut statutum habemus, et de reliquis quibuslibet causis. Verumtamen de presbyteris videtur nobis, ut si liber natus est presbyter, tripla compositione secundum tuam legem fiat compositus; et si plagatus fuerit, secundum qualitatem plagarum vel disciplinae tripla compositione emendetur qui hoc perpetraverit. Si tamen presbyter servus natus fuerit, secundum illius nativitatem tripla compositione solvatur in plagis et disciplinis. Et de diaconibus similiter fiat. His expletis, bene vale semper in Domino, fili dilectissime.



[a 2Kb] EPISTOLA XVIII. AD ALBINUM MAGISTRUM ET AD CONGREGATIONEM SANCTI MARTINI MONASTERII. (Anno 803.)
(Ex Froben., Opp. beati Alcuini.)
[Col. 0921A]

In nomine Patris, et Filii, et Spiritus sancti. Carolus, et reliqua, Albino venerabili magistro et omni congregationi monasterii sancti Martini.

Pridie quam ad nostram praesentiam a vobis missa venisset epistola, allatae nobis sunt litterae a Theodulfo episcopo missae, querimonias continentes de inhonoratione hominum suorum, et non tam illorum quam episcopi hujus civitatis, vel contemptu jussionis imperii nostri; quam jussionem de redditione cujusdam clerici de custodia ipsius elapsi, et in basilica [Col. 0921B] sancti Martini latitantis sub nostri nominis auctoritate conscribere jussimus; cujus etiam nobis exemplaria misistis [F., vobis . . . misimus], in quibus nos nequaquam injuste aliquid decrevisse, ut vobis visum fuit, putamus. Sed cum utrasque epistolas, vestram scilicet, et Theodulfi, nobis relegere fecissemus, asperior multo nobis et cum iracundia composita vestra, quam Theodulfi videbatur epistola, et in nullo erga illum charitatis condimento respersa; sed potius quasi reum defendens, et episcopum accusans, et sub velamine quodam celati nominis continens vel posset vel admitti ad accusationem deberet; cum hoc omnino et divina et humana lege sancitum sit, [b 1Kb] nulli criminoso alterum accusandi dari licentiam, quanquam a vobis ad hoc [Col. 0921C] defensus et conservatus sit sub obtentu jussionis nominis nostri, ut qui jam accusatus, et [c 1Kb] in conspectu populi civitatis suae judicatus est, accusandi locum habere Caesarei nominis appellatione deberet, ad exemplum beati Pauli apostoli, qui apud principes Judaeae a gente sua accusatus, sed nondum judicatus, Caesarem appellavit, et ab eisdem principibus ad Caesarem judicandus missus est (Act. XXV, 10, 11), quod nequaquam praesenti negotio convenit. Paulus enim apostolus a Judaeis accusatus, sed non judicatus, Caesarem appellavit, et adire permissus est. Hic vero infamis clericus, et accusatus et judicatus, et in custodia missus, et de custodia elapsus, basilicam, [Col. 0922A] quam nisi post poenitentiam ingredi non debuerat, contra legem ingressus, et adhuc, ut fertur, perverse vivere non cessans, ut dicitis, sicut Paulus apostolus Caesarem appellavit, sed nequaquam, ut Paulus, Caesarem adi urus est. Illi enim, apud quem accusatus, et a quo judicatus atque in custodia missus est, et de cujus custodia evasit, praecipimus ut reddatur, et ille eum ad nostram audientiam, sive vera, sive falsa dicentem, adducat, quia non decet, ut propter talem hominem nostrae primae jussionis ulla fiat immutatio. Sed et valde miramur, cur vobis solis visum sit nostrae auctoritatis sanctioni et decreto contraeundum, cum liquido pateat et ex consuetudine veteri, et ex constitutione legum [regum] decreta recta [F., rata] esse debere, nec cuiquam [Col. 0922B] permissum illorum edicta vel statuta contemnere. Et in hoc satis mirari nequivimus, quod illius scelerati hominis precibus, quam nostrae auctoritatis jussionibus obtemperare maluistis, cum nunc clarissime liqueat, cum eodem homine amorem discordiae ex irruptione charitatis de hoc loco vetuit [L., veluti] egredi. Ipsi quippe nostris, qui congregatio hujus monasterii ac servi Dei [et utinam vere!] dicimini, qualiter jam crebro vita vestra a multis diffamata est, et non absque re. Aliquando enim monachos, aliquando canonicos, aliquando neutrum vos esse dicebatis. Et nos consulendo vobis, et ad malam famam abolendam [d 1Kb] magistrum et rectorem idoneum vobis elegimus, et de longinquis provinciis invitavimus, qui et verbis et admonitionibus rectam [Col. 0922C] vitam instruere, et, quia religiosus erat, bonae conversationis exemplo potuisset informare. Sed, proh dolor! aliorsum cuncta conversa sunt; et [e 1Kb] diabolus vos quasi ministros suos ad seminandam discordiam, inter quos minime decebat, invenit, scilicet inter sapientes et doctores Ecclesiae, et qui peccantes corrigere et castigare debuerunt, cogitis ad peccatum invidiae atque iracundiae prorumpere. Sed, illi, Deo miserante, nequaquam assensum vestris malis suggestionibus praebituri sunt. Vos autem, qui contemptores nostrae jussionis exstitistis, sive canonici, sive monachi vocamini, ad placitum nostrum, juxta quod praesens missus noster vobis indixerit, nobis [Col. 0923A] vos assistere scitote. Et quamvis ad nos missa hic factae seditionis vos excuset epistola, venite, et condigna satisfactione inustum crimen eluite.



EPISTOLA XIX. AD LEONEM III PAPAM, A Zmaragdo abbate edita. (Anno 809.)
(Ex Mansi, Concil. Collect.)

[a 12Kb] Quaestio quae de Spiritus sancti processione est nuper exorta, jamdudum est diligentissime a sanctis Patribus ventilata. Sed quia jam diu a quaerentibus [Col. 0924A] neglecta jacebat, non quievit quasi antiquitus ventilata, sed quasi quaedam his temporibus nobis subito emersit occulta, quod divinitus spiratum fideliter credens non dubito. Crebris etenim quaestionum ictibus praesens ecclesia tunditur, ut doctrinis catholicis erudita, sanaeque fidei confessionibus elimata, in aeternum quandoque haereditate filiorum percepta vivere cum Domino valeat feliciter regnatura. Sed quia, ut praefatus sum, haec quaestio diu a quaerentibus indiscussa jacebat, voluit omnipotens Deus in eamdem suscitare corda pastorum, ut negligentiae [Col. 0925A] torpore subiato, exercitationis sanctae brachio coelestem valeant perfodere thesaurum. Sermonis etenim Dominici sarculo saepius divinarum Scripturarum pastores debent proscindere campum, ne zizania satoris iniqui semenque malignum formosi tritici valeat opprimere fructum, aut volans passim volucris haeretica semen catholicum a cordibus rapiat parvulorum, horridaque spinarum emersio Domini nitidam possit suffocare segetem. Lectionis etenim sacrae cognitio imbecillis baculum, nervosis arma ministrat, hostium subdolas fortiter premit insidias, et victoribus aeternas feliciter promittit coronas. Ergo procul a pastoribus negligentiae torpor abscedat; procul a mentis acumine inertia damnosa recedat, mollisque lascivia corporis membra relinquat, [Col. 0925B] et altus sopor mollisque somnus in rigidas lucrosasque lectionis emergat excubias, ut Ecclesiae ager opimus, doctorumque semine satus, valeat centenos omnipotenti reddere fructus. Jam nunc aggrediar de Spiritus sancti processione. Quod Spiritus Patris sit in Filio, idemque Spiritus et Patris sit et Filii, Isaias testatur, ubi vox Patris ait ad Filium: Spiritus meus est in te, et verba mea quae posui in [Col. 0926A] ore tuo, non recedant de ore tuo, et de ore seminis tui amodo et usque in sempiternum (Isai. LIX). Item in Isaia scriptum est: Ibi obviaverunt sibi cervi, et viderunt facies suas mutuo. Transierunt; unus ex eis non periit, et Spiritus ejus congregavit eos. Cervos hic apostolos prisci Patres intellexerunt, quos Spiritus Christi in Jerusalem congregavit, ubi se obviantes mutuo salutaverunt. Igitur quod Patris sit Spiritus, ipse Dominus apostolis ait: Non enim vos estis qui loquimini, sed Spiritus Patris vestri, qui loquitur in vobis (Matth. X). Et quod idem Spiritus Filii sit, Paulus testatur dicens: Si quis autem Spiritum Christi non habet, hic non est ejus (Rom. VIII). Itemque in Epistola ad Galatas ait: Quoniam autem estis filii Dei, misit Deus Spiritum Filii sui in corda [Col. 0926B] nostra clamantem Abba Pater (Galat. IV). Beatus quoque Petrus in Epistola sua ait: Reportantes finem fidei vestrae, salutem animarum. De qua salute exquisierunt atque scrutati sunt prophetae, qui de futura in vobis gratia prophetaverunt, scrutantes in quod vel quale tempus significaret qui in eis erat Spiritus Christi, praenuntians eas quae in Christo sunt passiones et posteriores glorias (I Petr. I). Et Dominus in Evangelio [Col. 0927A] ait: Cum venerit Paracletus Spiritus veritatis, qui a Patre procedit (Joan. XV). Ubi suum esse Spiritum docuit, quia ipse est veritas, et Patris, a quo eum dixit procedere. Quod Spiritum sanctum dedit Pater apostolis, in Epistola ad Corinthios secunda scriptum est; ait enim inter caetera: Qui autem confirmat nos vobiscum in Christo, et qui unxit nos Deus, et qui signavit nos, et dedit pignus Spiritus in cordibus nostris (II Cor. I). Item in Epistola ad Thessalonicenses prima: Non enim vocavit, ait, nos Deus in immunditiam, sed in sanctificationem. Itaque qui haec spernit, non hominem spernit, sed Deum; qui etiam dedit Spiritum suum sanctum in nobis (I Thess. IV). Et quod eumdem Spiritum sanctum dedit et Filius, in Epistola Joannis scriptum est: In hoc intelligimus [Col. 0927B] quoniam in eo manebimus, et ipse in nobis, quoniam de Spiritu suo dedit nobis (I Joan. IV). Quod Spiritum sanctum effudit Pater in discipulos in Epistola ad Titum scriptum est: Cum autem benignitas et humanitas apparuit Salvatoris nostri, non ex operibus justitiae, quae fecimus nos, sed secundum suam misericordiam salvos nos fecit per lavacrum regenerationis et renovationis Spiritus sancti, quem effudit in nos abunde per Jesum Christum Salvatorem nostrum (Tit. III). Quod et eumdem Spiritum sanctum effudit Filius, in Actibus scribitur apostolorum; aiunt enim apostoli inter caetera: Hunc Jesum resuscitavit Deus, cujus nos omnes testes sumus. Dextera igitur Dei exaltatus, et promissione Spiritus accepta a Patre effudit hunc quem vos videtis et auditis (Act. II). Item [Col. 0927C] quod una sit a Patre et Filio Spiritus sancti effusio Joele testante didicimus; ait enim vox Patris simul et Filii: Effundam de Spiritu meo super omnem carnem, et prophetabunt filii vestri, et filiae vestrae: senes vestri somnia somniabunt, et juvenes vestri visiones videbunt; sed et super servos meos, et super ancillas meas in diebus illis effundam de Spiritu meo, et dabo prodigia in coelo et in terra (Joel. II). Quod Spiritus sanctus os sit Patris in psalmo trigesimo secundo legitur: Verbo Domini coeli firmati sunt, et Spiritu oris ejus omnis virtus eorum (Psal. XXXIII). Et quod os sit Filii, in Isaia scriptum est; ait enim idem propheta de Filio: Percutiet terram virga oris sui, et Spiritu labiorum suorum interficiet impium (Isai. XI). Cui sententiae concordans Paulus in [Col. 0927D] Epistola ad Thessalonicenses ait: Et tunc revelabitur ille iniquus, quem Dominus Jesus interficiet Spiritu oris sui, et destruet illustratione adventus sui (I Thess. II). Quod Spiritus a Patre procedat, ipse Dominus testatur dicens: Spiritus qui a Patre procedit, ille me clarificabit (Joan. XV); et caetera talia plura in Evangeliis inveniuntur testimonia. Et quod idem Spiritus procedat a Filio, liber Job ore Dominico sacratus testis est, ubi haec inter caetera ait: Et audite auditionem in terrore vocis ejus, et sonum de ore illius procedentem (Job XXXVII). Hoc in loco os Patris Filius est intelligendus. Sonus vero de ore illius procedens Spiritus sanctus, qui a Filio procedens cum sonitu super apostolos in igne descendens [Col. 0928A] apparuit, sicut apostolorum testantur Actus, ubi scribitur: Dum complerentur dies Pentecostes, erant omnes pariter in eodem loco; et factus est repente de coelo sonus tanquam advenientis Spiritus validissimi, et replevit totam domum ubi erant sedentes. Et apparuerunt illis dispertitae linguae tanquam ignis, seditque supra singulos eorum, et repleti sunt omnes Spiritu sancto (Act. II). Beatus autem Gregorius hunc supradictum libri Job versiculum exponens, inter caetera sic ait: Potest autem per os Dei unigenitus Filius designari; per sonum vero oris potest ejusdem Spiritus sanctus designari. Sonus igitur de ore Domini procedit, cum consubstantialis ejus Spiritus ad nos per Filium veniens surditatem nostrae insensibilitatis sumpsit. De hac igitur ipsa processione, [Col. 0928B] qua Spiritus sanctus a Filio procedit sicut procedit a Patre, beatus Athanasius in libro quem scripsit contra Arium inter caetera sic ait: Ego credo Filium in Patre, et Patrem in Filio: Spiritum quoque paraclitum, qui procedit a Patre, et Filii esse et Patris, quia et a Filio procedit; sicut in Evangelio scriptum est quod per insufflationem suam dederit in discipulis suis Spiritum sanctum, dicens: Accipite Spiritum sanctum, quorum remiseritis peccata, remittentur eis (Joan. XX), et caetera. Cyrillus quoque de hac ipsa Spiritus sancti processione contra Nestorium inter caetera sic ait: Quamvis enim in sua sit substantia Spiritus, et ejus intelligatur in persona proprietas, juxta id quod Spiritus est, et non Filius, attamen alienus non est ab illo; nam Spiritus appellatus [Col. 0928C] est veritatis, et veritas Christus est. Unde et ab isto similiter sicut et a Deo Patre procedit. Ambrosius inter caetera de Spiritu sancto sic ait: Non enim quasi ex loco mittitur Spiritus, aut quasi ex loco procedit, quando procedit ex Filio. Hieronymus quoque de hac ipsa Spiritus sancti processione in Symboli expositione inter caetera sic ait: Spiritus qui a Patre et Filio procedit, Patri Filioque coaeternus et per omnia coaequalis est. Haec est sancta trinitas, id est, Pater, et Filius, et Spiritus sanctus, una est deitas et potentia, una et essentia, id est, Pater qui genuit, Filiusque genitus, et Spiritus sanctus qui ex Patre Filioque procedit. Haec tria unus Deus est. Augustinus quoque in expositione fidei catholicae [Col. 0928D] inter caetera sic ait: In illa igitur sancta Trinitate unus est Pater, qui solus de se ipso essentialiter unum genuit Filium; et unus Filius, qui de uno Patre solus est essentialiter natus; et unus Spiritus, qui solus essentialiter de Patre Filioque procedit. Item ipse adversus Maximinum haereticum: Quaeris a me, si de substantia Patris est Filius; de substantia Patris est etiam Spiritus sanctus; cur unus Filius, et alius non sit Filius? Ecce respondeo, sive capias, sive non capias. De Patre est Filius; de Patre est Spiritus sanctus, sed ille genitus est, iste procedens; ideo ille Filius est Patris de quo est genitus, iste autem Spiritus utriusque, quoniam de utroque procedit. Et post paululum ipse: Amborum est ergo Spiritus procedendo de Ambobus. [Col. 0929A] Item ipse in libro de Trinitate inter caetera ait: Cum per Scripturarum sanctarum testimonia docuissem, de utroque procedere Spiritum sanctum: Si ergo, inquam, et de Patre, et de Filio procedit Spiritus sanctus, cur Filius dixit: De Patre procedit (Joan. VII)? Cur putas, nisi quemadmodum solet ad eum referre et quod ipsius est, de quo ipse est? Unde illud est quod ait: Mea doctrina non est mea, sed ejus qui misit me. Si igitur hic intelligitur ejus doctrina, quam tamen dixit non esse suam, sed Patris, quanto magis illic intelligendus est et de ipso procedere Spiritus sanctus ubi sic ait: De Patre procedit, ut non diceret, de me non procedit? A quo autem habet Filius ut sit Deus; si [Forte, est] enim de Deo Deus, ab illo habet utique, ut etiam de illo procedat Spiritus [Col. 0929B] sanctus; ac per hoc Spiritus sanctus ut etiam de illo procedat sicut procedit de Patre, ab ipso habet Patre. Item ipse Spiritus sanctus. Spiritus vero sanctus nondum de Patre procedit in Filium, et de Filio procedit ad sanctificandam creaturam, sed simul de utroque procedit; quamvis hoc Filio Pater dederit, ut quemadmodum de se, ita quoque de illo procedat. Haec a nobis summo opitulante opifice de Spiritus sancti processione multiplicia sanctarum Scripturarum aggregata sunt testimonia, ut divinorum librorum sententiis victus, multorumque orthodoxorum nube testium pressus veritati non valeat resistere inimicus; sed potius sententiis catholicis veridicisque suasus testimoniis, revertatur ad tutissimus ecclesiae sinum, ut pariter catholico educatus [Col. 0929C] in gremio, quandoque aeternum cum filiis mereatur accipere regnum.



[a 1Kb] EPISTOLA XX. [b 1Kb] AD NICEPHORUM IMP. CONSTANTINOP. Gaudium suum significat de iterata legatione pro constituenda pace inter utrumque imperium. (Anno 810.)
(Ex Froben. Opp. beati Alcuini.)

Cum in omni humanae actionis initio Domini sit auxilium invocandum, maxime in hoc, quod modo inter nos, Deo mediante, agitur, negotio, Domini et Salvatoris nostri Jesu Christi omni modo sunt imploranda suffragia, ut qui nomine illius signati sumus, et in dispensatione passionis ejus ab aeterno mortis periculo nos redemptos esse confidimus. ea quae ipso [Col. 0929D] inspirante inchoamus, ad honestum et utilem perfectionis terminum perducere mereamur. In cujus nomine atque honore legatum fraternitatis tuae, quem ad bonae recordationis filium nostrum Pippinum regem misistis, [c 1Kb] Arsatium scilicet gloriosum spatarium, [Col. 0930A] ad nos cum verbis et litteris . . . . tuae benigne atque honorifice suscepimus. Et quamvis ad nos missus non fuisset, veluti ad nos missum adhibita diligenti cura et audivimus, et cum eo de his, quae detulit, quia prudentem animadvertimus, collocutionem habuimus. Nec immerito, cum tanta esset non tantum in litteris quas attulit, sed etiam in verbis, quae ex ore illius nostris auribus insonuerunt, optatae ac semper optandae pacis copia, ut valde nobis et quibuscunque Deum amantibus hujuscemodi legatio placere potuisset; quae utique tanto fuit charitatis ac pacis favo respersa, ut in palato cordis cujusque fidelis veram possent sapere dulcedinem, possetque judicari penitus insipiens, cui talia videntur insipida. Propter quod, postquam illum in fines regni nostri [Col. 0930B] pervenisse comperimus, veluti praescii optimae ac Deo complacidae legationis ejus, temperare nequivimus, opportune eum ad nostram praesentiam venire fecimus, maxime tamen quod is, ad quem illum missum esse constabat, dilectus filius noster [d 1Kb] Pippinus rex jam rebus humanis excesserat, neque nos illum cum infecto negotio tanto, ad quod perficiendum directus erat, vacuum reverti pati potuimus.

Et non solum propter hoc, sed etiam quod ex tempore, quo primo imperii tui anno [e 1Kb] Michaelem metropolitanum et populum, assiduum [Pouq., et Petrum Assiduum] abbatem, Calistumque gloriosum candidatum ad constituendam nobiscum pacem et foederanda atque adunanda haec duo in Christi charitate, longaeva tua misit dilectio, veluti in specula [Col. 0930C] positi longa fuimus exspectatione suspensi, praestolantes sive per legatum, sive per epistolam, quando meritorum scriptis nostris amabilia fraternitatis tuae responsa susciperem. Jamque, ut se habet humanae mentis infirmitas, prope desperatio cordi nostro incipiebat oboriri. Sed fidentes sperabamus in eo, qui nunquam deserit sperantes in se, quod secundum Apostolum labor noster in ipso vacuus et inanis esse non deberet, ac desiderium nostrum, quod, ut confidimus, ipsius inspiratione concipimus, secundum divitias misericordiae suae complere, et quandocunque ad effectum perducere deberet.

Idcirco audito adventu memorati legati dilectionis tuae, Arsatii gloriosi spatarii, magnopere gavisi sumus, confidentes, nos de rebus incertis ad optatam [Col. 0930D] certitudinem perventuros, et de his quae praedictis missis tuis ad te deferenda dedimus responsum esse recepturos. Et revera ita factum est. Sensimus enim ex parte mea, quod desiderabamus ad completionem votorum nostrorum, divini favorem auxilii et in verbis [Col. 0931A] ac litteris, quae per legationem memorati legati perlata sunt, quamvis ad filium nostrum scripta et directa essent, non minimam nos desideratae responsionis accepisse portionem.

Proinde omnipotenti Deo non quales debuimus, sed quales potuimus gratias agimus (Al., egimus], quod cordi dilectionis tuae, quam quaesivimus ac desiderabilem pacis voluntatem inspirare dignatus est, orantes, secundum Apostolum, ut Deus, qui vobis in hac pace velle tribuit, ipse perficere tribuisset. Propter quod nihil morantes, sed omni cunctatione ac dubitatione penitus abjecta, [a 1Kb] legatos nostros praeparavimus ad tuam amabilem fraternitatem dirigendos.



[b 1Kb] EPISTOLA XXI. [c 1Kb] AD MICHAELEM IMPERATOREM. De pace inter utrumque imperium firmanda. (Anno 811.)
(Ex Froben. Opp. beati Alcuini.)
[Col. 0931B]

In nomine Patris, et Filii, et Spiritus sancti, Carolus, divina largiente gratia, imperator et Augustus, idemque rex Francorum et Langobardorum, dilecto et honorabili fratri Michaeli glorioso imperatori et Augusto, aeternam in Domino nostro Jesu Christo salutem.

Benedicimus Dominum Jesum Christum verum Deum nostrum, et gratias illi, juxta virium possibilitatem et intelligentiae nostrae quantitatem, ex toto corde referimus, qui nos ineffabili dono benignitatis [Col. 0931C] suae in tantum divites efficere dignatus est, ut in diebus nostris diu quaesitam, et semper desideratam. pacem inter Orientale atque Occidentale imperium stabilire, et Ecclesiam suam catholicam sanctam et immaculatam, quae toto orbe diffusa est, juxta quotidianas ipsius postulationes sicut semper regere ac protegere, ita etiam nunc idem in nostro tempore adunare atque pacificare dignatus est. Quod adeo [F., ideo] tanquam peractum dicimus, quia quidquid de hoc ex nostra parte faciendum fuit, fecimus; vosque similiter de vestra parte facere velle non dubitamus, fiduciam habentes in illo qui hoc opus, [Col. 0932A] quod in manibus habemus, id est, pacem fieri praecepit, quia fidelis et verax est, et omni bene operanti cooperator existit; qui etiam a nobis bene inchoata ad perfectionem, ut confidimus, deducturus est.

Hujus perfectionis desiderio accensi praesentes [d 2Kb] legatos nostros Amalharium venerabilem Treverorum episcopum, et Petrum religiosum abbatem venerabilis monasterii sanctorum apostolorum ad tuae dilectae fraternitatis gloriosam praesentiam direximus, ut juxta quod fideles legati dilectae fraternitatis tuae Michahel venerabilis metropolita, et Arsasius ac Theognastus gloriosi protospatharii nobiscum fecerunt, suscipiendo a nobis pacti conscriptionem, tam nostra propria, quam et sacerdotum et procerum nostrorum subscriptione firmatam; ita et memorati [Col. 0932B] legati nostri foederis conscriptionem tuam et sacerdotum, patriciorumque ac procerum tuorum subscriptionibus roboratam, a sacrosancto altari tuae manus porrectione suscipiant, et, Deo iter illorum prosperante, ad nos deferant, quia et ratio postulabat, et talis fuit nostra et legatorum tuorum convenientia, ut post profectionem illorum, cum primum opportunum navigandi tempus adveniret, legatos nostros ad tuae dilectae fraternitatis gloriosam praesentiam mitteremus, qui supradictam pacti sui foederis conscriptionem, te dante, susciperent, et nobis afferrent.

Quapropter rogamus dilectam et gloriosam fraternitatem tuam, ut si tibi illa, quam nos fecimus et tibi misimus, pacti descriptio placuerit, similem illi [Col. 0932C] Graecis litteris conscriptam, et eo modo quo superius diximus roboratam, missis nostris memoratis dare digneris, eosque, postquam ad te venerint, et a te, sicut in tua charitate est, fidimus [Leg. confidimus] benigne suscepti fuerint, absque non necessaria dilatione absolvere jubeas, ut de illorum reditu, et de tuae dilectae fraternitatis rescripto, Domino opitulante, gaudeamus, et tibi largitor omnium bonorum Deus digna recompensatione restituat, quod pacis, quam ille suos inter se habere praecepit, amator et confirmator esse certasti. Bene vale!



EPISTOLA [a 2Kb] XXII. AD ODILBERTUM ARCHIEPISCOPUM. (Anno 811.)
(Ex Mabill. Analect. Vet.)
[Col. 0933A]

In nomine Patris, et Filii, et Spiritus sancti. Carolus serenissimus Augustus a Domino coronatus, magnus, pacificus imperator, gubernans imperium quidem, et misericordia Dei rex Francorum et Longobardorum, Odilberto archiepiscopo, in Domino salutem.

Saepius tecum, imo et cum caeteris collegis tuis, familiare colloquium de utilitate sanctae Dei Ecclesiae habere voluissemus, si absque molestia corporali id efficere potuisses. Sed quamvis sanctitatem tuam in divinis rebus tota intentione vigilare non ignoremus, omittere tamen non possumus, quin tuam devotionem [Col. 0933B] sancto incitante Spiritu nostris apicibus compellamus, atque commoneamus, ut magis ac magis in sancta Dei Ecclesia studiose ac vigilanti cura laborare studeas in praedicatione sancta et doctrina salutari: quatenus per tuam devotissimam solertiam verbum vitae aeternae crescat et currat, et multiplicetur numerus populi Christiani in laudem et gloriam Salvatoris nostri Dei. Nosse itaque per tua scripta aut per teipsum volumus, qualiter et tu et suffraganei tui doceatis et instruatis sacerdotes Dei et plebem vobis commissam de baptismo sacramento, id est cur primo infans catechumenus efficitur, vel quid sit catechumenus: deinde per ordinem omnia quae aguntur. De scrutinio, quid sit scrutinium. De Symbolo, quae sit ejus interpretatio secundum Latinos. [Col. 0933C] De credulitate, quomodo credendum sit in Dominum Patrem omnipotentem, et in Jesum Christum Filium ejus, et in Spiritum sanctum; sanctam Ecclesiam catholicam, et caetera quae sequuntur in eodem Symbolo. De abrenuntiatione Satanae et omnibus operibus ejus et pompis. Quid sit abrenuntiatio, et quae opera ejus diaboli et pompae. Cur insufflatur et cur exorcizatur. Cur catechumenus accipit salem. Quare tangantur nares, pectus ungatur oleo; cur scapulae signantur, et quare pectus et scapulae lavantur. Cur albis induitur vestimentis; cur sacro chrismate caput perungitur; et mystico tegitur velamine, et cur corpore et sanguine dominico confirmatur. Haec omnia subtili indagine per scripta nobis, sicut diximus, [Col. 0934A] nuntiare satage; et si ita teneas et praedices, aut si in hoc quod praedicas te ipsum custodias. Bene vale, et ora pro nobis.



EPISTOLA XXIII. AD ATHILARDUM [AEDILHARDUM] ARCHIEPISCOPUM ET CEOLVULFUM. Illis quosdam exsules commendat
(Ex Miraeo, Opera diplomatica.)

Carolus gratia Dei rex Francorum et Langobardorum ac patricius Romanorum, Athilardo archiepiscopo [Cantuariensi] et Ceolvulfo coepiscopo illius, aeternae beatitudinis salutem.

Nullatenus vestram terrae longinquitatem vel procellosi maris latitudinem foederatae in Christo amicitiae jura disrumpere fas arbitramur. Sed quanto [Col. 0934B] longiore spatio humana dividitur conversatio, tanto probatiore fide pietatis pactum servari debebit, quia saepe in praesentia timor vel erubescentia in facie foras ostendit quod homo intus in corde non retinet. Igitur sancta fides in absentia laudabilis exstat, et in praesentia venerabilis consistit. Unde et in ejus fiducia, quam pia olim allocutione praesentes pepigimus, hos miseros patriae suae exsules vestrae direximus pietati, deprecantes ut pro eis intercedere dignemini apud fratrem meum charissimum Offanum regem, quatenus pacifice et absque alicujus injustitiae oppressione in sua liceat conversare patria, et cuilibet deservire. Nam dominus illorum Umhrinsgstan diem obiit; qui, ut nobis visum fuit, fidelis suo [Col. 0934C] fuisset domino, si in patria licuisset perseverare. Sed ut mortis evaderet periculum, ut dicere solebat, fugit ad nos, semper paratus se ab omni purgare infidelitate. Quem propter reconciliationem, non propter inimicitias, aliquantisper retinuimus apud nos. His vero contribulibus suis si pacem precari valeatis, remaneant in patria: sin vero durius de illis frater meus respondeat, illos ad nos remittite illaesos. Melius est peregrinari, quam perire: in aliena servire patria, quam in sua mori. Confido de bonitate fratris mei, si obnixe pro illis intercedatis, ut benigne suscipiat eos pro nostro amore, vel magis pro Christi charitate, qui dixit: Dimittite, et dimittetur vobis (Luc. VI, 37). Intercedentem pro nobis vestram sanctitatem divina pietas incolumem custodiat in aeternum.



[a 1Kb] EPISTOLA XXIV. AD FULRADUM ABBATEM ALTAHENSEM. Illi praecipit ut cum hominibus bene armatis in loco qui dicitur Starasfurt compareat.
(Ex Miraeo, Opera diplomatica.)
[Col. 0935A]

Carolus, serenissimus Augustus, a Deo coronatus, magnus, pacificus, imperator, qui et per misericordiam Dei rex Francorum et Langobardorum, Fulrado abbati.

Notum sit tibi quia placitum nostrum generale anno praesenti condictum habemus infra Saxoniam in orientali parte super fluvium Rota in loco qui dicitur Starasfurt. Quapropter praecipimus tibi ut pleniter cum hominibus bene armatis ac praeparatis ad praedictum locum venire debeas XII Kal. Jul. quod est septem diebus ante missam sancti Joannis Baptistae. [Col. 0935B] Ita vero praeparatus cum hominibus tuis ad praedictum locum venies, ut inde, in quamcunque partem nostra fuerit jussio, exercitaliter ire possis, id est, cum armis atque utensilibus, nec non et caetero instrumento bellico, in victualibus et vestimentis, ita ut unusquisque cabellarius babeat scutum et lanceam et spatham et semispatham, arcum [Col. 0936A] et pharetras cum sagittis, et in carris vestris utensilia diversi generis, id est, cuniadas, et dolaturias, taratros, ascias, fossorios, palas ferreas, et caetera utensilia, quae in hostem sunt necessaria. Utensilia vero ciborum in carris de illo placito, in futurum ad tres menses, arma et vestimenta ad dimidium annum. Et hoc omnino praecipimus ut observare faciatis, ut cum bona pace pergatis ad locum praedictum. per quamcunque partem regni nostri itineris vestri rectitudo vos ire fecerit, hoc est, ut praeter herbam et ligna et aquam nihil de caeteris rebus tangere praesumatis, et uniuscujusque vestri homines una cum carris et caballariis suis vadant, et semper cum eis sint usque ad locum praedictum, qualiter [quatenus] absentia Domini locum non det nominibus ejus mala [Col. 0936B] faciendi. Bona vero tua, quae ad placitum nostrum nobis praesentare debes, nobis mense Maio transmitte ad locum ubicunque tunc fuerimus: si forte rectitudo itineris tui ita se comparet, ut nobis per te ipsum in profectione tua ea praesentare possis, hoc magis optamus. Vide ut nullam negligentiam exinde habeas, siquidem gratiam nostram velis habere.




[Col. 0935]
APPENDIX AD EPISTOLAS B. CAROLI MAGNI.





I. AD CAROLUM MAGNUM ODILBERTI ARCHIEPISCOPI RESPONSIO.
[Ex Mabill. Vet. Analect.)
[Col. 0935C]

Domino Christianissimo et a Deo conservato Carolo, invictissimo atque piissimo imperatori, Odilbertus servus servorum Dei, sanctae vestrae Mediolanensis Ecclesiae archiepiscopus et orator vester, perennem in Christo Domino salutem.

Igitur immensae omnipotentis Dei nostri misericordiae sine intermissione omnibus nobis peragendae sunt gratiae, quae vos in tam sublimissimam dignitatem collocavit imperii: simulque provolutis genibus omnes ejusdem Redemptoris nostri supplicamus clementiam, ut vitam vestram atque incolumitatem per multorum annorum curricula ad profectum omnium ecclesiarum Dei, sive et fidelium populorum vobis a Deo commissorum conservare dignetur, quia in vestra [Col. 0935D] tranquillitate salutem nostrorum omnium adesse cognoscimus atque tenemus, qui vos sollicitudinem habentes orthodoxae fidei magis prae caeteris omnibus, qui ante vos Christiani imperatores in universo mundo fuerunt devotione quique et divino zelo commoti, id est Constantinus, Theodosius Major, Martianus, et Justinianus. Hi omnes, ut Christianum populum ab omni erroris macula liberarent divinitus inspirati, quae Domini sacerdotes diffiniebant, illa tantum principalis auctoritas confirmabat. Quorum vos meritis et scientia praecellentes, David sanctum imitantes, qui se pro populi salute in typo nostri exhibuit Redemptoris, cujus vos strenuus cultor pro credulitate rectae fidei divino amore accensi de Domino nostro Jesu Christo Dei omnipotentis Filio per omnia et super omnia, qui cum sit splendor gloriae et imago substantiae ejus et candor lucis aeternae, propter nimiam charitatem qua dilexit nos, semetipsum exinanivit, et juxta apostolicam auctoritatem [Col. 0936B] vel caetera quae sequuntur, exhibuit sibi gloriosam [Col. 0936C] Ecclesiam non habentem maculam aut rugam: cujus abluens peccati contagium, pretioso sanguine suo redemptioni nostrae tribuens sacramenta, et peractum mysterium post ascensionem suam, qua ad Patrem ascendit, apostolica traditione nos confirmat, quam fidei integritatem universis gentibus apostoli praedicaverunt, ut nullis ventorum flatibus et ictibus adversantium conquassetur Ecclesia Christi, sed in vero atque perpetuo fundamine permanendo constabilita persistat. Sic et nos confirmati sanctorum Patrum spiritualibus instrumentis, et corroborati inviolata fide et illibata, de credulitate Patris et Filii et Spiritus sancti rectam fidem credimus atque tenemus.

Sed quid religioso convenit principi, ut super omnes polleat adversos, nisi de bonis sit semper sollicitus libenter operibus? quod vestra sincera pietas summo amplectitur studio, ut neque in qualibet parte Ecclesia Dei vulnerum maculis torpeat, aut in ea sanies ignorantiae crescendo ebulliat: sed quod magis [Col. 0936D] vestris felicissimis temporibus sacerdotum Dei corda accensa ad sollicitudinem evigilando vera et recta custodia perseverent, et vos pro tanti vestri laboris certamine aeterna praemia a Domino consequi valeatis. Sed ne aliquem nostrum existimemus, qui verbis eloqui atque cogitatione capere possit, ut putet se omnia mysteria coelestia liquido comprehensa tenere. Suscipientes nos itaque epistolam a pietate vestri imperii nobis emissam, qua perlecta redolentiam sensimus nectaris suavissimi nimio fragrante odore, multimodas Deo nostro gratias referentes, qui in corda vestra inspirare dignatus est pro statu Ecclesiae suae: quod a clementia vestra commoniti, rationem verae fidei, et quaeque per ordinem gerimus atque docemus, a nobis cognoscere debeatis. Itaque etsi ad id quod dominatio vestra flagitat plenius a nobis ipsis nequimus responsa proponi, oportet tamen ut quanto pauperiores nos cognoscimus esse in nostris responsis, tanto magis in Scripturis sanctis [Col. 0937A] convenit fieri devotiores: ut qui propriis sermonibus minores sumus in dicendo, sanctorum quoque testimoniis accrescere valeamus, et de eruditissimorum labore, qui nihil in Scripturis divinis obscurum reliquerunt vel clausum quod ad veram non perducerent claritatem, et Davidicam clavem acceperunt ut aperirent nobis, etiam tribuendo proficerent in salutem, et labor sanctorum nos inertes securiores et paratos faceret ad danda responsa. Haec nos vero non per prolixitatem verborum scribendi compendiose tentavimus, sed valde subjecti per humilitatem veram pietati vestrae constringentes breviter perscripsimus, currentes per sanctorum Patrum exempla ad significandum dignissimae praesentiae [Forte, prudentiae] vestrae, quae velut mirificis floribus ex nimio rutilat ornata fragranti odore, auri ac pretiosarum devincens gemmarum, crescente vobiscum late et sapientia, et adesse semper tenemus: a quo veluti vivo fonte, et ad instar fluminis, ad singulorum irriganda corda dulcedine nimia profluente, mellis et butyri emanante [Col. 0937B] longe lateque decurrens, telluris ariditatem perfusione sui implet. Unde petimus ut dulcia nobis dona magnifici eloquii vestri tribuatis: sed sicut solis radii mundum illuminans, ita scientia nostra sanctae vestrae doctrinae dono circumfusa fulgescat, quia quod nobis adipiscendum pro nostra inquisitione laboriosum esse conspicimus, vos vero plenius dispensatione Dei, sancto affluente in visceribus vestris Spiritu, manifestare et aperire sacramenta divina valetis. Dominus omnipotens prolixa per tempora gloriam imperii vestri incolumen conservare dignetur. Amen.



II. [a 1Kb] EPISTOLA CAROLI MAGNI AD OFFAM REGEM. Mittit in Britanniam concilium Nicaenum II.

[Col. 0937C] Carolus gratia Dei rex Francorum et Longobardorum ac patricius Romanorum, viro venerando et fratri carissimo Offano Merciorum regi salutem, honorem et amorem.

Cum deceat reges potentes et famosos amicitiae foedere convinciri, et mutuis gaudiis ad invicem gratulari, ut in vinculo charitatis Christus in omnibus et ab omnibus glorificetur: vestrae serenitati hoc eulogium duximus destinandum. Cum nobilissimam Longobardorum civitatem cum suis civibus omnibus nostro dominatui subjugaverimus, et Italiam totam nostro imperio feliciter subjugaverimus, Christi adjutorio (cui famulari desideramus) rex Desiderius Longobardorum, ducesque Saxoniae, quos nostris nutibus inclinavimus, Withimundus et Albion, cum fere omnibus incolis Saxoniae, baptismi susceperunt sacramentum, Domino Jesu Christo de caetero famulaturi. Hoc igitur salubri mandato, ego [Col. 0937D] Carolus regum Christianorum Orientalium potentissimus, vos, o Offane regum Occidentalium Christianorum potentissime, cupio laetificare et te in dilectione speciali amplecti sincerius.





III. [b 1Kb] EPISTOLA AD CAROLUM MAGNUM IMPERATOREM. De ritibus baptismi.
(Ex Martene, Thesaurus anecd.)
Haec est epistola quam ad aures domni imperatoris direximus.
[Col. 0938A]

Placuit vestrae incomparabili prudentiae, mi domine, gloriosissime imperator et princeps populi Christiani, a me servorum Dei infimo percuntari de sacrosancti baptismatis mysterio, quomodo illud intelligentes, eos doceamus qui nobis commissi esse videntur. Unde si quid secundum sensus mei capacitatem sentire . . . . Qui vero vestrae serenitati respondere non recusabo, ne crimen inobedientiae videat incurrere, magis optans a vestra imperiali auctoritate reprehendendo corrigi, quam ab adulatore laudando decipi. Legimus quippe, velut nobis orthodoxi [Col. 0938B] fidei catholicae cultores scriptum reliquerunt, quod infans priusquam salutaris ablutione lavacri peccatorum suorum purgationem adipiscatur, catechuminus fit, id est audiens, sive instructus. Audire etenim illi convenit dum instruitur, ut unum Deum agnoscens colat. Animae quoque suae immortalitatem et aeternam sanctis gloriam; malis vero aeterna tormenta pro meritorum qualitate audiens credat, retribuenda fore. Et Dominus Jesus primo catechuminum fecit, cum luto oculos caeci linivit, ut post abluendus mitteretur ad Siloe, hoc est baptismi sacramentum. Scrutinium est exploratio, qua saepius examinatur utrum post abrenuntiationem Satanae operumque ac pomparum ejus, sacra verba datae fidei menti radicitus teneat infixa. Exsufflatur etiam a catechumino malignus spiritus: ut eo fugato, Christo Deo vero paretur ingressus. Exorcizatur, id est, conjurando increpatur idem malignus spiritus per nomen Dei aeterni, ut exeat et recedat, dans [Col. 0938C] locum Spiritui sancto. Salem vero idcirco illi damus, ut ejus gustu condimentum sapientiae percipiat, quo ejus putrida et fluxa peccata divino munere mundentur. Deinde ei salutaris et apostolici symboli traditur fides: ut pote domus a prisco habitatore relicta ejusdem fidei dogmate perornetur ad inhabitandum Deum. Graece etenim symbolum Latine collatio dicitur. Hanc igitur fidei catholicae normam primitivae Ecclesiae ab apostolis traditam, et mentes quam ipsi post ascensionem Domini, dum omnes gentes docere baptizantes juberentur, in unum compositi conferendo subtilissimis composuere sermonibus, cathecuminis tradimus, instruentes eos secundum vividam symboli regulam, ut credant in Deum Patrem omnipotentem. Intelligentes quod sine ullo initio Deus: ita semper et Pater est, et omnipotens est: qui solo Verbi imperio cuncta creavit. Et in Jesum Christum Filium ejus, id est quo modo in Patrem, ita et in Filium credendum sciant, qui Jesus, id est Salvator, Christus vero a chrismate, id est unctus Spiritus [Col. 0938D] sancti infusione. Conceptus est de Spiritu sancto: natus est ex Maria virgine, id est dono et gratia Dei tanta illius humilitas nobis concessa est, ut totum hominem suscipere dignaretur in utero Virginis, quem post passionem glorificatum super coelos in dextra Dei Patris collocaret. Hunc quoque Filium tempore illo quo Pilatus in Judaea judex erat, passum in veritate [Col. 0939A] carnis, crucifixum, mortuum et sepultum credant, crucem ipsam in fronte gestantes. Eumque tertia die de sepulcro surrexisse et coelos ascendisse et in dextra Dei Patris, id est in majestate paternae gloriae secundum judiciariam potestatem sedere, et inde venturum in novissimo die ad judicandos vivos et mortuos firmiter teneant. Credant et in Spiritum sanctum. Re vera sicut in Patrem et in Filium, ita et in Spiritum sanctum nulli catholico credendum dubitare licet. Sanctam Ecclesiam catholicam scientes, videlicet quod Ecclesiam, non tamen in ecclesiam, quia non Deus, sed domus Dei est credere debeant. Catholicam, id est universalem. Sanctorum communionem, id est credant se teneri posse societate fidei et spei communione cum his qui hac defuncti sunt fide. Remissionem peccatorum, id est ut pleno affectu credulitatis teneant remissionem in baptismo Christi fieri. Carnis resurrectionem, carnem videlicet quam in hac vita mortalem portamus [Col. 0939B] resurrecturam, esse immortalem intelligentes, credant. Vitam aeternam consecuturos sperent, si haec symboli sacramenta tenentes fideliter custodiant. Catechumino ad renuntiandum, id est funditus abnegandum in primis diabolo, qui est humani generis inimicus, cui fortiter et tota virtute resistere debemus, ejusque contradicere operibus et pompis. Opera diaboli manifesta sunt quae Apostolus opera carnis nominavit. Pompae sunt hujus saeculi vanae et mortiferae delectationes cupiditatesque noxiae simul et idolorum servitus. Quibus omnibus abdicatis, tota spes in solum Deum ponenda est. Tanguntur catechumino nares et aures sputo, quia legimus sputum quod de capite Domini processit, gratiam Spiritus sancti designari, ut quandiu halitum naribus trahat, per gratiam Spiritus sancti inde auribus spiritalibus percepta perdurare studeat. Pectus quoque ungitur oleo, ut signo sanctae crucis diabolo claudatur ingressus. Signantur et scapulae, ut undique muniatur, et velut deposito diabolicae servitutis jugo, transeat [Col. 0939C] ad gloriosam filiorum Dei libertatem. Item in pectoris et scapulae unctione intimatur fidei firmitas, et bonorum operum perseverantia. Et sic in nomine Patris, et Filii, et Spiritus sancti, homo qui ad imaginem sanctae Trinitatis conditus est, trina submersione tinctus, ad ejusdem renovatur imaginem Trinitatis; et ut qui tertio gradu peccat, id est consensu cecidit in mortem, tertio elevatus de fonte per gratiam resurgat ad vitam. Tunc albis induitur vestimentis propter gaudium scilicet et solemnitatem regenerationis, ac castitatem vitae angelicae et splendoris decorem. Tum sacro chrismate caput perungitur, et mystico tegitur velamine, ut intelligat se diadema regni dignitatemque sacerdotii in mysterio suscepisse baptismi, secundum quod Apostolus, Vos, inquit, estis genus regium et sacerdotale, offerentes vosmet Domino hostiam sanctam, et Deo placentem. Corpore autem et sanguine Dominico [(a) 1Kb] confirmatur, ut illius capitis membrum fieri possit, qui [Col. 0939D] pro eo passus est et resurrexit. Novissime per impositionem manus a summo sacerdote septiformis gratiae Spiritum accipit, ut roboretur per Spiritum sanctum ad praedicandum aliis, qui fuit in baptismo per gratiam vitae donatus aeternae.





IV. ANONYMI SCRIPTORIS RESPONSIO AD CAPITULA ARCHIEPISCOPIS REGNI FRANCORUM MISSA A CAROLO MAGNO, ANNO CHRISTI DCCCXI.
(Ex Baluzio.)
Haec sunt causae quas domnus imperator Augustus nobis ad utilitatem semper sanctae Ecclesiae per sacram suam mandavit epistolam.
[Col. 0940A]


CAP. I. Quomodo vel qualiter unusquisque Dei sacerdos plebem sibi a Deo commissam insinuat, praedicat atque gubernat.

RESP. Nos igitur populum nobis commissum juxta nostram exigui intellectus scientiam praedicamus et ammonemus sicut sancti jam nobis Patres per illorum reliquerunt exempla, Augustinus, Cyprianus, Hieronymus, Ambrosius, Gregorius, Ephraim, Cassianus, Cassiodorus, caeterique usque modo verbi Dei praedicatores. Primum ineffabilem sanctam sacramque Trinitatem credant, fidem dogmaque ejus fideliter intelligant. Et quod debile est in Christi grege cum omni mystico fovemus medicamine, et quod sanum est, favente Christi gratia, cum omni lactea doctrina apostolica cupimus custodire. Et pro hoc hic plus non loquimur, ne sanctam prolixus [Col. 0940B] offendat synodum sermo.



CAP. II. De omni sancti mysterio baptismatis quo [si] ordine debemus celebramus.

RESP. Baptismum Graece, Latine tinctio dicitur. Et ob hoc tinctio nominatur quia ibi homo Adae de peccato fuscatur. Et haec sunt sanctae Ecclesiae sacramenta, baptismum, chrisma, corpus et sanguis Christi. Et ideo sacramenta dicuntur, quamvis corporaliter acta sint, [quia] aliquid divinitus significant. Et baptismi mysterium non aliter est nisi sub Trinitatis designatione Patris, et Filii, et Spiritus sancti. Sicut enim in tribus testibus omne verbum, ita hoc sacramentum ternarius firmat numerus. Et propterea infans ter mergitur in sacro fonte ut sepulturam triduanam Christi trina demersio mystice designaret. Et ab aquis elevatio Christi resurgentis instar est de sepulcro. Et propterea hoc sacratissimum non celebratur mysterium nisi in Pascha et [Col. 0940C] Pentecosten, id est, in veneratione resurrectionis Salvatoris et descendentis super apostolos Spiritus sancti. Et inde post lavacrum unguento linitur regio, hoc est chrismate. Chrisma enim Graece, unctio Latine dicitur, ex cujus nomine Christus nominatur. Inde Christiani. Nam sicut ex baptismo remissio peccatorum largitur, ita per unctionem sanctificatio sancti Spiritus adhibet: quia hoc antiqua tribuit auctoritas ut de chrismate reges et sacerdotes ungerentur ex quo Aaron a Moyse unctus est.



CAP. III. Cur catechumenus fit, et cujus linguae, et quid interpretatur.

RESP. Catechumenus Graece, auditor Latine dicitur. Et ab hoc auditor nominatur dum de gentilitate per Dei ministrationem Verbi in corpus unitur Ecclesiae. Et gentilis dicitur quasi ita genitus, nec tunc illa est imbutus doctrina. Propterea in sanctae matris Ecclesiae gremio catechumenus aliter agit. Audiat ac [Col. 0940D] discat antequam ad sacrum accedat fontem mystica Christianae religionis sacramenta. Et tunc discit fidem sanctae Trinitatis et symbolum et caetera quae Christiani admonet catholica lex.



IV. CAP. De scrutinio ecclesiastico, cur scrutinium fit, et quo tempore, et quid est scrutinium.

RESP. Scrutinium a scrutando dicitur, quia tunc scrutandi sunt catechumeni si rectam jam noviter fidem symboli eis traditam firmiter tenent.


Desunt hic plurima.



BEATI CAROLI MAGNI IMPERATORIS SCRIPTA. SECTIO SECUNDA.---LIBRI CAROLINI.



PROLEGOMENA.




[Col. 0941]
BARONII DE CONCILIO FRANCOFORDIENSI DISSERTATIO.

[Col. 0941A] I. Anno Redemptoris septingentesimo nonagesimo quarto, indictione secunda, Francofordiae in Germania congregatum est concilium, quod ob numerositatem episcoporum, praesentiamque apostolicae sedis legatorum, plenarium reperitur nominatum. Ex Italia namque, Gallia atque Germania frequentes, circiter trecenti numero episcopi convenere, quod magni momenti causa id postularet: siquidem de fide catholica quaestio verteretur, disputandumque esset de Filii Dei incarnationis alto mysterio. Num scilicet idem Dei Filius, secundum assumptam humanitatem, dicendus esset Filius Dei adoptivus an proprius. Licet enim sancta Dei Ecclesia catholica, nihil quod de his vel leviter dubitaret haberet, ut pote quod in concilio oecumenico Ephesino quid de his sentiendum esset, fuisset plenissime definitum, cum Nestorium condemnasset, duos filios Dei introducentem, alterum secundum divinitatem, alterum secundum humanitatem; atque nuper pariter damnasset Felicem [Col. 0941B] Urgelitanum episcopum, asserentem Christum secundum carnem esse dicendum Dei Patris Filium adoptivum (quem erroris poenitentem diximus recantasse Romae palinodiam apud Adrianum Romanum pontificem), tamen quia infelix iste, ut canis reversus ad vomitum suum, et sus lota rediit ad volutabrum luti, rursus eumdem quem damnavit errorem et Romae exsecratus est haeresim, professus publice catholicae fidei confessionem ad altare principis apostolorum: eamdem ardentioribus animis iterum defendere est aggressus magno damno fidelium animarum: iterum ne malum longius serperet, et infusum venenum sana membra corrumperet, fuit ad plenarium judicium revocandus, eo magis quod non solus tanti reperiretur assertor erroris, cujus ipse potius consectator quam auctor dicendus esset.

II. Elipandus impoenitens perseverat. Erat enim tantae blasphemiae restitutor primariae sedis Hispaniarum antistes Elipandus archiepiscopus Toletanus, qui (ut vidimus) tantum abfuit ut admonitus ab episcopis [Col. 0941C] atque presbyteris orthodoxis sibi subjectis emendaretur, atque damnatum ab illis detestaretur errorem, et fidem catholicam poenitens sequeretur, ut conversus in arcum pravum, etiam longe positos Ecclesiae catholicae filios infectis veneno sagittis appetere non desisteret, factus haeresis non solum propugnator acerrimus, sed studiosissimus propagator. Siquidem nunquam destitit, neque quievit, donec reversum Felicem ad orthodoxos, revocarit ad castra impietatis, et potentius armarit ad praelium, et exacuerit diligentius ad certamen, probe sciens relabenti in crimen majora suppeti solere ab inferno subsidia, ut loco unius per poenitentiam ejecti spiritus nequam, septena daemonia uni in auxilium adjungantur (Luc. XI), eademque nequiora mittantur ad funestiora patranda.

[Col. 0942A] III. Elipandus satagit haeresim propagare.---Quid amplius? vorax est omnis iniquitas, multoque magis insatiabilis haeresis, ut pote quae ardentioribus inferni caloribus aestuet, ut secundum illud propheticum: Absorbebit fluvium, et non mirabitur, fiduciam habens ut influat in os ejus Jordanis (Job XL). Perinde ac si perangusti essent termini latissimarum Hispaniarum ad zizaniorum sementem, Gallias, Germaniasque laborat illis implere, spargensque per litteras pravum semen, eousque progressus, ut ipsorum regem Christianissimum, turrim munitissimam fidei orthodoxae, in suam sententiam, si posset, conaretur adducere Carolum Magnum, scribens ad eum epistolam veneno refertam, sed tamen ita melle delibutam, ut nihil continere videretur amarulenti. Cum enim ipsum de sua sententia redderet certiorem, simul petit ut ubi quam scribit epistolam coram se legere fecerit, theologos, quid ea in re sentirent simul interrogaret, ut veritas posset exquiri, cujus se cupidissimum [Col. 0942B] praeseferret. Addidit his alia plura, quibus conciliaret sibi animum tanti regis, nempe se pro ipsius salute juges ad Deum preces offerre. Quibus praemissis, salubres admonitiones ingerere simulat, reddereque ipsum cautum aliorum exemplo, ne scilicet uti Constantinus bene coeptum opus (ut ait) male consummet, adeptamque ex pietate gloriam immensam obscuret; haec et alia plura miscens, ipsum Christianissimumque regem ad suum dogma sollicitans, Nestorianum haereticum reddere ex catholico studuit. Non exstant ipsae quidem datae ad Carolum litterae Elipandi, sed haec ipsa omnia quae sunt dicta ipsas continuisse, ejus Caroli ad ipsum tunc redditae litterae docent.

IV. Elipandi subdolae artes.---Qui igitur ad tantum regem ejus argumenti scripsit epistolam privatim ad ipsum datam, alias addidit publicas et generales ad omnes Galliarum episcopos. Erubescere nescit haeresis: hinc enim prophetice demonstratum Babylonem scriptum in fronte gestare blasphemiam (Apoc. [Col. 0942C] XIII, XVII). Haud enim erubuit puduitve Elipandum ad Galliarum episcopos de haeresi sua scribere litteras, licet sciret eam haud pridem ab ipsis in Felice collega, et cum Felice fuisse damnatam. Sed quid callidus agit? ne sui turpitudine deformis atque infamis haeresis quam prodit, appareat insectanda diris et exsecrationibus explodenda: alienis indutam vestibus instar Aesopi graculi, laboravit repraesentare formosam, dum et divinae Scripturae dictis et sententiis sanctorum Patrum eam studuit exornare. Sed reddidit duplo deformem; nam ornamenta castissimae virginis, Ecclesiae Christi sponsae, nullatenus meretrici congruere fuit omnium sententia patefactum.

V. Elipandus detegitur Nestorianus. Cur parcat Nestorio Elipandus.---Sed veniamus ad ejus fidei [Col. 0943A] confessionem, imo perfidiae professionem, quam in eadem scripsit epistola, ipso ejus exordio. Recitant eam Patres in redditis ad ipsum synodalibus litteris istis verbis: »Invenimus (inquiunt) in libelli vestri principio scriptum, quo vos posuistis, scilicet: Confitemur et credimus Deum Dei Filium ante omnia tempora, sine initio ex Patre genitum, coaeternum et consubstantialem, non adoptione sed genere. Item post pauca in eodem loco legebatur: Confitemur et credimus eum factum ex muliere, factum sub lege, non genere esse Filium Dei, sed adoptione, sed gratia,« etc. Haec sunt Elipandi venena, quae Patres praeparato antidoto, ne cui possent obesse, cavenda ab omnibus docuere. Ista quidem cum Nestorio ipsum sensisse (ne aliquo modo ex ignorantia excusari posset) ex eo haud dubium edidit argumentum, prodiditque signum evidens et manifestum, quod in eodem ad episcopos Galliarum dato libello sive scripta epistola, cum singulos nominatim damnat [Col. 0943B] haereticos, Nestorium indemnatum praeteriit, quem primo loco, si bona fide rem egisset, nominatum omni exsecratione atque detestatione, exsecrari, detestari et anathematizare penitus debuisset, quo significaret, se quam longissime ab ejus sententia discrepare, licet eidem affinis existere videretur. Hinc jure Patres dum rescribunt ad ipsum: »Nonne olim (inquiunt) haeresis vestra in Nestorio ab universali sancta Ecclesia refutata est etiam et damnata? Quapropter forte illum anathematizare noluistis, dum alios, Bonosum scilicet, Arium et Sabellium, Manichaeumque, qui prava de Filio Dei senserunt, in epistola anathematizastis?« etc., docentes Nestorium idipsum de Filio Dei homine facto, quod ipse Elipandus, sensisse, ut pote qui duos diceret filios Dei, alterum secundum divinitatem, secundum vero humanitatem alterum et adoptionem. Ex consuetudine enim cum Mahometanis didicisse ita humiliter sentire de Christo secundum humanitatem, infelix Elipandus existimatur; inducens fortasse in animum, [Col. 0943C] si hoc evincere potuisset, conjungeret simul Mahometanos et Christianos in unam fidem.

VI. Fraudibus agit Elipandus.---Quod insuper ter impius rem non ex inscitia, sed dolo malo ageret, ex eo etiam Patres persensere, atque omnibus patefecere, dum citatas ab eo sanctorum sententias, eas vel per ipsum depravatas esse, vel in pravum sensum longe a germano discrepantem detortas, in redditis ad eum litteris ostendere, quas si legeris, ipse intelliges. Ita plane a sanctis Patribus ipsis est demonstratum de sententiis illis e sacris Ecclesiae doctoribus, ab illo citatis, sed corruptis ac depravatis. Sed ubi ab eo domestici sunt testes adducti, dum, inquam, ex Toletanae Ecclesiae ritualibus, sive ex suis praedecessoribus Toletanis episcopis nominatum esse Christum secundum carnem Dei Filium adoptivum idem asseruit: quod non esset in promptu Patribus illis citatos inspicere Codices ejus tantum Ecclesiae proprios, neque communes omnibus aliis: iidem nimis [Col. 0943D] impostori credentes, eodem modo quo ipsum Elipandum, ejus quoque sunt detestati quos citavit praedecessores, Eugenium, Ildefonsum et Julianum, qui tum ex vitae sanctitate, tum etiam ex sacrarum litterarum doctrina, magnum in Hispania nomen fuerant consecuti.

VII. Elipandus calumniose suos praedecessores consortes erroris tradit. Proscinditur injuste sanctus Ildephonsus.---Ne vero justi cum impio condemnentur, et maledictionem iniquorum sancti possideant, quorum memoria in benedictione hactenus in Ecclesia catholica perseverat, vindicandi sunt isti in primis a tanta calumnia Elipandi et a synodi maledictione. Ut autem ipsa veritas clarius elucescat, hic tibi reddenda putamus quae idem perfidus Elipandus in suo libello in Gallias misso de iisdem est mentitus praedecessoribus: reperiuntur enim ista repetita in litteris a Patribus ex synodo ad eum redditis his verbis: »Sequitur in eodem libello vestro: Item praedecessores [Col. 0944A] nostri Eugenius, Ildefonsus, Julianus, Toletanae sedis antistites, in suis dogmatibus ita dixerunt in missa de coena Domini: Qui per adoptivi hominis passionem, dum suo non indulsit corpori. Item in missa de Ascensione Domini: Hodie Salvator noster post adoptionem carnis sedem repetivit deitatis,« etc. Haec suo inseruit Elipandus libello fidei, non quod ista acceperit ex eorum quos nominat scriptis, sed quod scripta ea in missali Toletanae Ecclesiae (ut ait) in sacris oblationibus recitari solerent; sed an fideliter, vel ut in aliis fraudulenter, quod non adesset prae manibus qui esset Codex inspiciendus, ex quo (ut in aliis) idem Elipandus imposturae convinci posset, Patres haec tunc respondere: »Haec ex parentum vestrorum dictis posuistis, ut manifestum sit quales habeatis parentes, ut notum sit omnibus unde vos traditi sitis in manus infidelium. Quia hominem Christum verum Dei Patris Filium esse negastis, vobis defensor esse noluit, sed tradidit vos in manus inimicorum suorum, [Col. 0944B] qui dominentur vestri qui eum recipere noluerunt.« Et paulo post haec in eumdem: »Et melius est testimonio Dei Patris credere de suo Filio quam Ildefonsi vestri, qui tales vobis composuit preces in missarum solemniis, quas universalis et sancta Dei non habet Ecclesia, nec vos in illis exaudiri putamus. Et si Ildefonsus vester in orationibus suis Christum adoptivum nominavit, noster vero Gregorius pontifex Romanae sedis clarissimus toto orbe doctor in suis orationibus semper eum unigenitum nominare non dubitavit,« etc. Haec Patres, quod scilicet, ut ille perfidus asserebat, putarent, ea Ildefonso auctore in sacris missalibus vere legi. At quisnam fuerit certus et primus hujus erroris auctor in Hispania, dictum est superiori tomo, nempe successorem S. Isidori pseudoepiscopum, haereticum hominem, qui et depositus transiit in Mahometanam impietatem, Theodiscum nomine, natione Graecum, hominem impostorem: hic, ut dictum est, anno Redemptoris sexcentesimo trigesimo sexto, primus in Hispania [Col. 0944C] asseruit Christum Dei Filium esse adoptivum Dei Patris omnipotentis.

VIII. S. Ildefonsus a calumnia vindicatur.---Caeterum tantum ahest ut S. Ildefonsus ejus erroris assertor fuerit, ut potius in suis scriptis, crebris sententiis tanquam spiculis tale monstrum saepe confecerit. Est igitur in promptu, ut impostoris in eum tanta illata calumnia quam apertissime detegatur, nec ex dubiis quidem testibus, testimoniisque obscuris, sed ejusdem Ildefonsi germanis scriptis, quibus non semel totidem verbis ejusmodi Nestorianismum in Hispaniis disseminatum impugnet, negans penitus Filium Dei secundum carnem dici debere filium adoptivum.

In primis igitur illud adducamus in medium, quod habet in libro de Virginitate sanctae Mariae, et in necessariam deducitur assumptionem, ubi post multa secundum veritatem catholicam disputata: »Audisti, inquit, quod cum aliud sit Deus, et aliud homo, non [Col. 0944D] tamen est alter Deus, et alter homo, sed unus est Dominus meus Jesus Christus, idem Deus et homo.« (S. Ildefons. de Virgin. S. Mariae, c. 6.) Et inferius de S. Maria: »Ita in utraque natura unum generans filium, ut idem sit Filius Dei qui filius hominis; nec alter sit filius hominis quam sit Filius Dei (Ibid. c. 11).« Et in libro de perpetua Virginitate sanctae Mariae, et de ejus parturitione, quem haud pridem in lucem edidit vir doctissimus Feuardentius theologus Parisiensis, haec item in eamdem sententiam: »Christus Deus nunquam non fuit ex quo homo factus est, et assumptus in unitate personae semper mansit et permanet verus Deus homo; non duo quidem, ut esset alter Deus et alter homo; sed unus idemque Deus et homo. Quamvis enim aliud per quod Deus, aliud per quod homo, in utroque tamen Deus et homo, quia non fuit aliquando purus sine Deo conceptus vel natus homo: sed quia conceptus de Spiritu sancto ex virginea carne, et natus homo vere: mox ex ipsa [Col. 0945A] conceptione ineffabili nativitate Deus verus processit et natus est homo.« Haec cum ipse tradat, omnem excludit in Filio Dei secundum carnem adoptionem, cum nunquam fuerit sine Deo homo qui in filium potuerit adoptari.

IX. Testimonia Ildefonsi contra errores Elipandi.---Possent quidem ista sufficere ad coarguendum calumniae, sicut et impietatis, perfidum Elipandum, sed Deo agendae sunt gratiae, Deique matri sanctissimae Virgini, quod laudator ejus Ildefonsus disertis verbis saepe inferius omnem prorsus in Filio Dei Christo Jesu excludit adoptionem, ubi in eadem tractatione ista subjungit: »Ac per hoc talis partus non est communis legi naturae, sed sicut mirabiliter conceptus, ita mirabiliter Deus et homo natus. Ergo non illum, ut caeteros filios Dei adoptio fecit filium, sed divinitatis natura illum in proprium Dei Filium exaltavit, donavit et illi nomen quod est super omne nomen, ut esset totus Dei Filius homo et Verbum; quia nunquam [Col. 0945B] non fuit Dei Filius sempiternus, permanet unici Genitoris unigenitus.« Et post nonnulla eodem argumento accuratissime disputata, haec subjicit ex S. Gregorii papae auctoritate: »Quoniam sicut ipse ait in eisdem Moralibus, aliud est natos homines gratiam adoptionis per eam accipere; aliud est singulariter per divinitatis potentiam Deum ex ipso conceptu prodiisse.« Ac post nonnulla, dum tuetur sicut in conceptione, ita in partu nullam contraxisse Mariam virginem corruptionem, ista mox subjicit: »Alioquin si ipse ex matre coinquinatus esset, aut materna viscera quasi pro peccato corrumperet, et sordibus ex vitio primae damnationis coinquinaret, non esset Dei Filius, sed adoptivus, ut caeteri; quinimo nec adoptivus, et nullus esset per quem adoptaretur ipse, si non esset proprius.« Et inferius: »Et ideo non est ille adoptivus, sed adoptator (ut ita dicam) caeterorum;« ac subjungit: »Christus non adoptivus, sed proprius Dei Filius in plenitudine temporum venit, missus a Patre, natus ex muliere, factus sub [Col. 0945C] lege, qui solus non eguit regenerationis sacramento, neque renasci, quoniam proprius Dei Filius, qui nobis per adoptionis gratiam sua dignatus est benignitate per lavacrum regenerationis largiri fraternitatis consortium. Unde Joannes: Quotquot autem receperunt eum, dedit eis potestatem filios Dei fieri (Joan. I): quam sane potestatem a Patre genitus ipse ex sua natura in se habuit, et non aliunde ut proprius esset Dei Filius, et daret quibus vellet adoptionis gratiam.«

X. Haec et alia ipse Ildefonsus, quibus omnibus magis magisque coarguas haeretici impostoris illatam in ipsum calumniam, vendicesque eum pariter a Patrum concepta de ipso sanctissimo atque doctissimo viro ex testificatione Elipandi mala existimatione atque asserta falsa sententia: ut plane appareat nihil adeo alienum fuisse a tanto Patre, quam de adoptione Christi Filii Dei secundum carnem assertio. Dolendum fuit, ejusmodi lucubrationes viri sanctissimi, [Col. 0945D] dolo fortasse perfidi Elipandi, fuisse diu suppressas et occultatas ne proderentur in lucem, ex quibus ipse filius tenebrarum redargui posset a lumine, dum vocat lucem tenebras, et tenebras lucem. Gaudendum vero quod in tanto Hispaniarum naufragio, superfuerint tam praeclara nobilissimi ingenii monumenta, eademque e latebris vindicata, atque in lucem edita a viro veritatis amantissimo, antiquitatum ecclesiasticarum studiosissimo, non Hispano (ne vel levis suspicio privatae affectionis erga gentilem suum alicujus animum pulsare potuisset), sed Gallo, Parisiensis academiae professore, cultore integritatis et pietatis, et claritudine nominis in Ecclesia catholica optime noto, quem nominavimus, Feuardentio.

XI. Carolus Magnus generalem synodum convocare laborat.---His igitur de Elipandi litteris ante synodum convocatam conscriptis jam enarratis, ad ipsam synodi indictionem veniamus. Ubi igitur Elipandi dictae litterae ad Carolum Magnum redditae sunt: nihil [Col. 0946A] antiquius ipse habuit, quam ad universalem cogendam synodum ex totius Occidentalis orbis episcopis, operam dare, crebros ea de causa ad Adrianum Romanum pontificem legatos mittens, exploraturus ejus sententiam quid de proposita per Elipandum quaestione sentiret. Quale enim in his peragendis fuerit Caroli Magni vigilantissimum studium, a nullo fideliori teste, quam ex ipsius ad Elipandum redditis litteris cognoscemus, in quibus haec inter alia de his leguntur: »Ad impletionem vero hujus gaudii, nempe haereticorum conversionis, fraterna cogente charitate, jussimus sanctorum Patrum synodale ex omnibus undique nostrae ditionis Ecclesiis congregari concilium, quatenus sancta omnium unanimitas firmiter decerneret quid credendum sit de adoptione carnis Christi, quam nuper novis assertionibus et sanctae Dei universalis Ecclesiae antiquis temporibus inauditis vos ex vestris scriptis intulisse cognovimus. Imo et ad beatissimum apostolicae sedis pontificem [Col. 0946B] de hac nova inventione nostrae devotionis ter quaterque direximus missos, legatos scilicet, scire cupientes quid sancta Romana Ecclesia, apostolicis edocta traditionibus, de hac respondere voluisset inquisitione. Necnon et de Britanniae partibus aliquos ecclesiasticae disciplinae viros convocavimus, ut ex multorum diligenti consideratione veritas catholicae fidei investigaretur, et probatissimis sanctorum Patrum hinc inde roborati testimoniis absque ulla dubitatione teneatur.« Et inferius, vocatos ad synodum tradit Petrum Mediolanensem archiepiscopum, et Paulinum Forojuliensem vel Aquileiensem (ut ait) patriarcham, episcopos praeterea ex Germania, Gallia, Aquitania atque Britannia. Paulinus autem Aquileiensis episcopus in libello Sacrosyllabo addit ex Hesperia, Liguria, Aemilia et Austria provinciis esse ad synodum vocatos episcopos.

Optio data haereticis ab Adriano papa.---Ubi autem Adrianus papa crebris legationibus Caroli Magni permotus est, ut de sententia Elipandi decerneret; [Col. 0946C] ea iterum examinata atque discussa, inventaque in haeresim declinare, publicas litteras conscripsit ad episcopos Gallaeciae et Hispaniarum, in quibus provinciis fuerat error disseminatus; de hisque disputans, pluribus confutat assertam de Christi adoptione sententiam; atque demum, ejusmodi oratione devios omnes a veritate in fine compellat sic dicens: »Priusquam libelli imponatur terminus finalis, adhibenda est litigatorum optio sententialis: eligant namque quae volunt, vitam aut mortem, benedictionem aut maledictionem. Optamus namque et infinitam boni Pastoris Domini precamur benignitatis clementiam, qui ovem perditam ad ovile propriis humeris portavit (Luc. XV), ut relictis carnis anfractibus, in quibus malae bestiae, id est maligni spiritus commorantur, ut ad viam quae ducit ad vitam aeternam fidei passibus, Christo redeant pertrahente; quatenus in sinu matris Ecclesiae suscepti per lamentum poenitentiae sordes abluant peccatorum, et infamata [Col. 0946D] eorum modestia bonae famae recipiant pristinam dignitatem, nec honoris periclitentur naufragio, et a nostro non disjungantur consortio, ac per hoc reconciliati communioni catholicae fidei, divina illos pietas coelestium faciat esse participes gaudiorum.«

Adriani pap. sententia in haereticos.---»Quod si exigentibus indignis meritis, tam insolubili eos malignus spiritus perfidiae laqueo justo Dei judicio strangulavit, ut resolvi nequeant: ex auctoritate prorsus sedis apostolicae ac beati Petri apostolorum principis, ac per eum qui illi magister et Dominus tradidit potestatem, et solvendi ligandique licentiam tribuit (quod sine gravi moerore dicere non possumus), perpetuo eos anathematis vinculo religatos ultrici cum sequacibus suis judicamus vindicta plectendos, ac per hoc a gremio matris Ecclesiae et a nostro consortio definio alienos.«

XII. Orari vult pontifex pro haereticis. Quid in synodo Carolus egerit.---»Si quis autem fidelium [Col. 0947A] Deumque timentium charitatem eis benignitatis impertiendo, et Christi amore, pro eis precis [Al., precum] oblationem Domino offerre voluerit: non solum non inhibemus, sed ut faciat, apostolica admonitione et optamus, et salubri incitamus adhortatione, ut Deus omnipotens [(a) 1Kb] qui neminem vult perire, et omnes homines propter nimiam bonitatem suam vult salvos fieri (I Tim. II), revocet eos ad viam veritatis, et ad agnitionem pertingere (sicut dignum est) rectae fidei, quae est in Christo Jesu Domino nostro,« etc. Ista habent litterae Adriani, quae et postea sunt in hac de qua agimus synodo recitatae.

Ubi igitur synodus convenisset, praesente Carolo Magno rege, ab eodem jussae sunt legi litterae Elipandi archiepiscopi Toletani: »Quibus recitatis (inquit Paulinus) statim surgens venerabilis princeps de sella regia, stetit super gradum suum, et locutus est de causa fidei prolixo sermone, et adjecit: Quid vobis videtur? Ab anno prorsus praeterito, ex quo [Col. 0947B] coepit hujus pestis, insania tumescente, perfidiae ulcus diffusius ebullisse, non parvus in his regionibus, licet in extremis finibus regni nostri, error inolevit quem censura fidei necesse est modis omnibus resecari. Cumque imprecata et concessa esset morosa dilatio per dies aliquot, placuit ejus mansuetudini ut unusquisque quidquid ingenii captu rectius sentire potuisset, per sacras syllabas, die statuto, ejus clementiae oblatum sui pectoris fidei munus styli ferculo mentis vivacitate deferret.« Haec de jussione Caroli Magni Paulinus.

XIII. Sententia ab Italiae episcopis in haereticos.---Qui ingenii sui nobile edens fetum, commentariolum inscriptum, libellum Sacrosyllabum, adversus novam resurgentem haeresim elaboratum, obtulit sanctae synodo, cui placuit ut in Hispanias mitteretur ad confutandos exortos in eis errores. Exstat ipse integer, quem tu consulas: scriptus enim ab eo est non suo ipsius tantum nomine, sed et Petri Mediolanensis [Col. 0947C] archiepiscopi et aliorum ipsis subjectorum episcoporum, ad cujus libelli finem ejusmodi adversus eumdem Elipandum atque Felicem sententiam profert istis verbis: »Elipandum namque atque Felicem novos hostes Ecclesiae, sed veternosa faece perfidiae pollutos, nisi ab hac stultitia resipiscant, et per rectae fidei satisfactionem lamentis se abluant poenitentiae, indignos et ingratos eos etiam qui post hanc tam saluberrimam definitionem, quam plenaria synodus sancto afflata Spiritu concorditer subtili sinceritate terminavit, falsissimis eorum assertionibus sive clam, sive in publica voce praebuerint assensum: simili eos sententiae vindicta sancimus esse plectendos, reservato per omnia juris privilegio summi pontificis domini et Patris nostri Adriani primae sedis beatissimi papae.« Sed quod privilegium? Illud nimirum quod, ut saepe dictum est, novas condemnare haereses et haeresiarchas, esset solius Romani pontificis: vel illud fortasse intelligit privilegium quo Romana Ecclesia, ut superius demonstratum est, conciliorum omnium [Col. 0947D] acta cognoscit probatque vel improbat ipsa.

XIV. Preces pro Carolo Magno. Synodalis epistola ad haereticos.---Demum vero pro ipso rege ejusmodi ad Deum obtulit pias preces. »Catholicum atque clementissimum, semperque inclytum dominum Carolum regem per intercessiones beatae et gloriosae semperque virginis Dei genitricis Mariae, per quam meruimus auctorem vitae suscipere, et beati Petri primi pastoris Ecclesiae, omniumque sanctorum, verum etiam suffragantibus precibus vestris, omnipotens et S. Trinitas sua eum gratia circumcingat, suaque dextera semper protegat et defendat, ut faciat semper quae illi sunt placita, quatenus coelestibus fretus armis inimicos nominis Christi, auxilio fultus de coelo, ad terram prosternat; barbaras etiam nationes infinitas Deus omnipotens ditioni ejus potentiae subdat, ut ex hac occasione ad agnitionem perveniant veritatis, [Col. 0948A] et agnoscant verum et vivum Deum creatorem suum,« etc.

Recepto autem atque perlecto a Paulino oblato nomine episcoporum libello ab ipsa sancta synodo condemnata est haeresis, et adversus eam et ab Elipando episcopo Toletano missum perfidiae libellum scripta fuit synodalis epistola ad Hispaniae episcopos, qua Patres confutaverunt singulas ab haereticis assertas pro errore defendendo sententias. Exstat ipsa integra habens in fine admonitionem ad eosdem, ut, abdicato errore, sanam sequantur Ecclesiae sanctae doctrinam. Sed et ipse Carolus Magnus, quod privatas ab Elipando, ut diximus, pro errore defendendo litteras accepisset, ad eumdem et alios Hispaniae episcopos scripsit epistolam tanto principe dignam, qui pietate et doctrina praestaret, eamdemque una cum litteris pontificiis, libelloque a Paulino conscripto, et synodali epistola ad eos misit, qua omnibus suaderet ut ab errore Elipandi desisterent.

[Col. 0948B] XV. De rebus gestis in Francof. conc. adversus Nicaenam synodum secundam.---Quoniam autem est nonnullorum assertio, in synodo Francofordiensi damnatum esse Nicaenum concilium secundum, idemque dictum, septimam synodum oecumenicam, verum ne id sit, et si aliquod attulerit praejudicium veritati, et dicta Nicaena synodus ex iis aliquod acceperit detrimentum, sollicitius investigandum remanet, et accuratius disquirendum, quod res sit gravissima maximique momenti. Scimus ex orthodoxis complures, cum objicerentur ista a novatoribus quam audacissime, nimirum in Francofordiensi concilio damnatam esse septimam synodum, eo confugisse, ut assererent non esse damnatam ibi eam septimam synodum, quam orthodoxi Nicaeae in Bithynia congregarunt, sed eam quam iconoclastae Constantinopoli sub Constantino Copronymo collegerunt, eamdemque pariter septimam synodum oecumenicam appellarunt. Favebant huic orthodoxorum [Col. 0948C] responsioni, quod veteres qui asseruerunt, damnatam in Francofordiensi concilio septimam oecumenicam synodum, eam non Nicaenam, sed Constantinopolitanam nominaverunt, quam fuisse constat haereticorum.

XVI. Damnata Nicaena synodus secunda in concil. Francof.---Haec quidem cum jure dici possent, nisi alia addita essent, evicta penitus causa fuisset: verum cum constet eam ab illis assertam damnatam fuisse septimam synodum, quae pro cultu sanctarum imaginum statuta fuit: utique ad Nicaenam, non ad Constantinopolitanam, eamdem septimam damnatam synodum esse referendam, licet sit ab illis erratum in nomine: aequus arbiter judicabit; nec nos tale judicium subterfugimus: gaudet enim innocentia veritate, nec indiget ficus foliis quibus pudenda, quae nulla sentit, contegere debeat. Tantum abest igitur ut negemus Nicaenam secundam synodum, eamdemque septimam oecumenicam dictam, damnatam [Col. 0948D] dici in Francofordiensi concilio, ut etiam augeamus numerum testium id profitentium, et quidem haud dubiae fidei, vel rejiciendae auctoritatis. Sic igitur justae causae confisi, id sponte ac liberaliter concedimus adversariis, quod ab aliis penitus negatum sciunt; ut nos nonnisi cupidos esse veritatis intelligant, remque agere sine fuco et fallaciis more majorum nostrorum sanctorum Patrum, ut quae sint vera firmemus, et quae falsa a quovis sint dicta negemus.

Tanti ponderis aggredientes nos quaestionem, in ipso ejus exordio (ne qua ambiguitate verborum currens veritas quasi compedibus teneatur) in sententiarum diversarum bivio constituti, quo quis gradiatur aperientes, illud in primis asserimus: longe inter se esse ista diversa, vel dicere esse damnatum aliquid in concilio, vel damnatum per concilium, ut primum actum habeat imperfectum, secundum doceat [Col. 0949A] consummatum. Cum enim aliquid in concilio agitur a male sentientibus, nec accedit consensus eorum quorum est statuta firmare, quo si careat, omne quod decretum est nullius est ponderis et penitus evanescit: tunc id statutum tantum dici potest in concilio, nec alicujus roboris esse, deficientibus necessario requisitis. Sed tunc per concilium, cum omnia ad actus perfectionem concurrisse, remque esse perfectam liquet. Sic igitur, quod ad rem de qua agimus spectat: Sic asserimus cum antiquis auctoribus, damnatam in Francofordiensi concilio Nicaenam secundam synodum, ut deficiente consensu eorum quorum erat synodum comprobare, negemus omnino per Francofordiense concilium Nicaenam secundam synodum esse damnatam; cum haud dubium, quaecunque ab illis facta fuissent, irrita penitus atque cassa reddita essent; ut non mireris, si quae sunt ab eis tunc acta conscripta nusquam appareant, ut pote quod abolita, perpetuoque fuerint sepulta silentio, [Col. 0949B] quae non probassent legati apostolicae sedis, nec qui eos miserat Adrianus Rom. pontifex confirmasset.

XVII. Nicaena synodus non est damnata per Francof. conc. Carolus secutus sententiam Rom. pont.---Sane quidem contradixisse legatos apostolicae sedis iis quae adversus Nicaenam secundam synodum ibi decreta fuissent, nec ipsi quidem novatores adversantes negant (Magdeburg. Cent. III, c. 9, col. 639). Sed et ab Adriano papa non solum non assensum, sed magnopere contradictum, ejus quae exstat confutatio et redargutio adversariorum ad Carolum Magnum conscripta palam ostendit. Quin et cum Adriano alios episcopos paria sensisse, Hincmarus affirmat (Hincm. episc. Rhem. contra Landun. episc., c. 20). Unde et ejusdem Caroli factum esse praecepto existimandum est, ut, explosis atque rejectis iis quae contra Nicaenam synodum gesta fuissent, ipsa tantum acta quae contra Elipandum atque Felicem omnium consensu firmata fuissent, ejusdem synodi integri [Col. 0949C] remanerent; quod probe sciret ipse Carolus, quod profitetur, nulla conciliorum decreta subsistere, quibus Romani pontifices contradicerent, quod et tum Latinorum tum Graecorum auctoritate saepe superius apertissima luce declaratum constat: ut nec ipse quidem (quisquis ille fuerit, qui adversus Nicaenam secundam synodum commentarium scripsit, qui fertur nomine Caroli) id negare audeat; imo et firmissime asserat atque confirmet esse sententiam ejusdem Francofordiensis concilii, asserentis judicium ultimum controversiarium esse solius Romani pontificis; quo argumento rejicit septimam synodum, ut quae (quod turpiter mentiretur) non fuerit a Romano pontifice confirmata.

Sic igitur caruit his actis synodus Francofordiensis; quae cum nullum acceperit a sede apostolica robur, sed ab ea penitus confutata atque damnata, fuerint etiam ejusdem Caroli principis maxime pii auctoritate rejecta, penitusque deleta. Quod affirmare [Col. 0949D] ea saltem ratione necesse est, cum videlicet certum sit ipsum Carolum nequaquam contra Adrianum pontificem contentiosum funem trahere perseverasse, ut se ab ejus communicatione diviserit: nam et exploratissimum est eum non desiisse aliquando a communicatione et amicitia ejusdem pontificis: quem non tantum viventem coluit, sed etiam mortuum celebrarit, atque immenso honore fuerit prosecutus, ut ostendent inferius quae suo loco dicturi sumus. Sicque, ut diximus, affirmare necesse est, ipsum eidem pontifici in iis penitus acquievisse, atque ex ejus sententia male sancita damnasse.

XVIII. Rom. Ecclesiam consuluit semper Carolus.---Certe quidem nonnisi ad ipsam sedem apostolicam in ecclesiasticis controversiis ipsum Carolum recurrere consuevisse, ab eaque responsa accipere sollicite procurasse, atque ex ipsorum praescripto perficere omnia laborasse, ipsamet acta Francofordiensis concilii docent in ejusdem Caroli ad Elipandum epistola [Col. 0950A] nuper reddita, ex qua hic illa de his est tibi repetenda sententia, qua ait: »Ad beatissimum apostolicae sedis pontificem de hac nova inventione, nostrae devotionis ter quaterque direximus missos, scire cupientes quae sancta Romana Ecclesia, apostolicis edocta traditionibus, de hac respondere voluisset inquisitione.« Et inferius de acceptis ab illa responsis sollicitius custoditis, subjicit ista: »Apostolicae sedi, et antiquis ab initio nascentis Ecclesiae et catholicis traditionibus tota mentis intentione, tota cordis alacritate conjungor.« Haec ipse, tanto quidem principe digna ex ipso concilio scripta, quibus adeo perspicue ex ipsius verbis significatis, reliqua cur acta illa non exstant, intelligas, vindicesque a calumnia principem, quem novatores Nicaenae secundae synodi destructorem conclamant: quem ab apostolicae sedis sententia per Adrianum declarata vel latum unguem aliquando recessisse, nemo jure poterit affirmare, cum praesertim ipse Adrianus testatus [Col. 0950B] sit epistola ad eum scripta (Epist. ad Carolum Magnum de imagin.), quod ea de imaginibus secundum antiquas Patrum traditiones, sub Gregorio secundo pontifice in Romano concilio fuerint constituta, et postea iterum alio itidem Romano concilio sub Stephano papa praesentibus episcopis e Francia missis firmius confirmata.

XIX. Caroli non esse librum ad Adrianum missum contra septimam synodum.---Quod autem calumnia ista contra Carolum conflata a novatoribus sit ex libro illo contra Nicaenum concilium scripto et ad Adrianum pontificem misso, quem esse ejusdem Caroli, qui illi praefatur, incertus auctor affirmat, nec non ex synodali epistola Parisiensis concilii sub Ludovico in eadem causa habiti: id ne verum sit, remanet accuratissime disquirendum. Erroris autem inde emanasse videtur occasio, quod cum ejus confutatio ad Carolum sit ab Adriano papa conscripta, ipsum scriptionis illius fuisse auctorem leviter existimarint, [Col. 0950C] cum ad eum quis soleat rescribere litteras a quo scriptas acceperit. At non negandum de his scripsisse litteras Carolum ad Adrianum, quibus tamen alias non suas alligarit, fascem scilicet contradictionum illarum: quas tamen ipsius Caroli non fuisse, sed aliorum auctorum, licet missae ab illo essent, ex eadem ipsius Adriani reddita ad Carolum responsione, si quis accurate perspiciet, facile intelligere poterit, vel illa una saltem ratione, quod cum saepe Adrianus acerrime invehatur in adversarios, Carolum ipsum perstringit nunquam, nec leviter saltem de ipso queritur.

XX. Non Carolus auctor scriptorum in conc. Nic.---Verum nec libri illius aliquem certum fuisse demonstrat auctorem, sed plures fuisse, qui adversus Nicaenum concilium contradictionis stylum exacuerunt, nam audi ipsum: »Addendum est, inquit, ad incredulorum satisfactionem et directionem Francicam.« Et paulo post: »O insania frementium contra fidem [Col. 0950D] et religionem Christianam, ut asserant non colere aut venerari imagines, in quibus figurae sunt Salvatoris, ejus Genitricis, vel sanctorum, quorum virtute subsistit orbis, atque potitur humanum genus salute!« Et post pauca: »Absit talium nefariae temeritatis cedere amentiae: Patrum priscas sequamur traditiones, et ab eorum doctrina nulla declinemus ratione.« Haec et alia his similia saepe. Vides igitur non in Carolum, ut auctorem libri illius spicula dirigi, sed plane in multos, qui per Carolum ipsum ea ad Adrianum mitti curassent. Sicuti et cum post nonnulla idem de illis Adrianus subjicit ista: »In hoc capitulo qui haec scripserunt, incriminari moliuntur, et contradicere veritati nituntur,« etc. Sed et omnibus intuentibus liquet ex ipso contextu rerum, quod non unus auctor in eo volumine a principio usque ad finem absque rerum ordine pergit impugnare Nicaenam synodum, sed quae ex adversariis quisque impugnanda suscepit (cum fuerint plures) in unum congesta eademque [Col. 0951A] in uno simul fasciculo alligata, data Carolo fuerint, et ab ipso missa ad Adrianum.

Has autem ipsorum contradictiones cum capitulorum serie distinctae essent, Capitulare, librum illum idem nominat Adrianus, quod multa adversus Nicaenum concilium capitula contineret; quae quidem scripta in eodem Francofordiensi concilio, et acta continere ejusdem concilii Francofordiensis, idem qui supra Hincmarus asserit, ejusdem ferme temporis scriptor, ut de his non sit dubitandum. Qui enim ea prurigine laborarunt, ut quae statuta essent in dicto Nicaeno concilio dissolverent, ea seorsum singuli eorum adversus idem concilium conscripsere, quae ab illis singulis contradictoribus oblata fuerunt ipsi Francofordiensi concilio. Ex his autem esse permotos episcopos, ut damnarent Nicaenum concilium, ex eo liquet quod ex falsis ipsorum assertionibus ipsi pariter affirmarunt, idcirco damnandum esse Nicaenum concilium, quod cultum latriae uni Deo debitum tribuendum esse statuerit imaginibus. Quod plane falsissimum [Col. 0951B] esse paulo inferius dicturi sumus.

XXI. Liber non unius auctoris, sed plurium, missus a Carolo ad Adrianum papam.---Ubi vero sensisset Carolus impugnari ab illis Nicaenam synodum, defendi vero a legatis apostolicae sedis, tunc illud more suo, salubre consilium iniit, ut collectas in unum propositas contradictiones illorum, easdem per legatum ad hoc opus ab eo delectum Angilbertum abbatem S. Ricarii mitteret Romam ad Adrianum pontificem. Quod cum plures testentur, profitetur idipsum Adrianus in epistola ad Carolum missa, in cujus ferme exordio ista leguntur: »Praeterea directum a vestra clementissima praecelsa regali potentia suscepimus fidelem familiarem vestrum, videlicet Engelbertum [Angilbertum] abbatem, et ministrum capellae, qui pene ab ipsis infantiae rudimentis in palatio vestro enutritus est, et in omnibus consiliis vestris receptus, ut ideo sicut a vobis in omni familiaritate recipitur, [Col. 0951C] ita et a nobis reciperetur et condecenter honoraretur.

»Unde pro nimio amore, quem erga vestram mellifluam gerimus regalem excellentiam, sicut misisti cum nimio amore dulcedinis eximiae eum recipientes, prout voluit, et qualiter voluit cum magna familiaritate nobis enarrantem aure placabili, et mente benigna eum suscepimus, et quasi vestra corporali excellentia nobis narrante, ei patentius credidimus consilium ad profectum sanctae nostrae Romanae Ecclesiae, et vestrae a Deo protectae regalis potentiae exaltationem. Inter quae edidit nobis capitulare adversus synodum, quae pro sacrarum imaginum erectione in Nicaea acta est. Unde pro vestra melliflua regali dilectione per unumquodque capitulum responsum reddidimus, non quemlibet (absit) hominem defendentes, sed olitanam traditionem sanctae catholicae et apostolicae Romanae Ecclesiae tenentes priscam praedecessorum nostrorum sanctorum pontificum sequimur doctrinam, rectae fidei traditionem modis omnibus vindicantes.« Haec de misso adversariorum [Col. 0951D] capitulari per Angilbertum praefatus est ad Carolum Adrianus. Cujus quidem operis cum plures fuerint auctores, Caroli Magni ultimum duntaxat esse capitulum, monet idem pontifex Adrianus, quod et testatur, ad illud in fine respondens; nos vero reddemus ipsum inferius.

XXII. Quid in synodo de imaginibus.---Caeterum liquet pariter ejusdem qui supra Hincmari auctoritate, in eodem Francofordiensi concilio, duo esse concilia condemnata, Constantinopolitanum haereticorum, quo imagines confringi juberentur, et Nicaenum secundum quod eas coli praeciperetur: quod etiam ex capitulari illo libro ad Adrianum per Carolum misso intelligi potest; fuisseque eam sententiam episcoporum, secundum quod aiebant, perperam intellectam sententiam S. Gregorii papae in epistola ad Serenum, ut imagines non confringerentur, sed esse sinerentur, ita tamen ut non colerentur.

Quod igitur ex dicto capitulari volumine haud accurate [Col. 0952A] perspectis iis quae in eo essent consuta mendacia, conclamata fuerit in eodem Francofordiensi concilio damnatio septimae synodi ejusdemque Nicaenae secundae; quodque idem liber adversarius ubique vulgatus, et absque veritatis discussione receptus a compluribus fuerit; synodoque absoluta, aeque putaverint in eo tractata retractatione minime indiguisse: ex his accidit ut nonnulli absque aliqua haesitatione conscripserint, in eodem Francofordiensi concilio damnatam fuisse Nicaenam synodum. Posteriores vero nonnulli id ex ejus actis, nempe dicto capitulari volumine, sive ex actis Parisiensis concilii, falsa ipsorum assertione decepti, putantes esse vera quae in eis falso reperirentur asserta: absque ulla dubitatione id ipsum asseruerunt, nempe condemnationem Nicaenae synodi in Francofordiensi concilio.

XXIII. Auctores qui asseruerunt damnatum Nicaenum concil. in synodo Francoford.---Sed jam ipsos singulos audiamus antiquiores auctores qui asserunt [Col. 0952B] damnatum esse ipsum Nicaenum concilium secundum, septimam synodum oecumenicam dictam, per Francofordiense concilium, eorumque singula verba reddamus, quo in tanta controversia ipsa veritas apertius elucescat, quae adversantium densa caligine, ne appareat, obscuratur. Vetustissimum omnium chronicon hac aetate conscriptum sub Ludovico imper., Caroli filio in primis haec habet, ubi agit de eodem Francofordiensi concilio hoc anno habito, deque damnata in eo, ut ait, haeresi Feliciana: »Synodus, inquit, etiam quae ante paucos annos Constantinopoli sub Irene et Constantino filio ejus congregata, et ab ipsis non solum septima, verum etiam universalis erat appellata: ut nec septima nec universalis haberetur dicereturve, quasi supervacua omnino ab omnibus abdicata est.« Haec ibi, Eadem totidem verbis apud Aimoinum descripta leguntur. Chronicon itidem eodem tempore scriptum, a Pithoeo nuper editum, haec eodem anno de iisdem habet: »Pseudosynodus Graecorum pro adorandis imaginibus habita, [Col. 0952C] ab episcopis damnatur, in eodem videlicet Francofordiensi concilio; et Ado Viennensis episcopus, qui scripsit sub Carolo nepote hujus Caroli Magni, eadem verbis iisdem; idem Regino, sed et alii complures longe nobiliores auctores, quos inferius recensebimus. Verum de ipsis primis auctoribus, episcopis, inquam, qui interfuerunt eidem Francofordiensi concilio, primum pervestigandum est: quomodo ex adversantium scriptis, capitulari scilicet libro illo inducti sint, ut Nicaenam synodum condemnarent.

XXIV. Certum quidem et exploratum omnino habetur, eos ipsos episcopos ab iisdem adversariis dolo malo deceptos esse, atque per imposturam et falsitatem cuncta esse transacta, ut locum nullum veritas inveniret. Haec nisi tu ipse, lector, manu tetigeris, nolim credas. Non enim a longe petitis testificationibus utimur, sed ex ipsorum scriptis, ut nulla possit tergiversatione veritas falli. Qua in re sicut Patres illos qui synodo interfuerunt dolo caruisse facile dixerim, [Col. 0952D] ita eorum oscitantiam non excuso. Quomodo inconsultis legitimis synodalibus actis, de re tanta, adversantibus praesertim legatis apostolicae sedis, adversariis credere maluerunt? Et quonam pacto, eos quidem potuisse fallere, vel falli (quod humanum est) non putantes, omnem illis adhibere fidem in omnibus in re tanta minime detractarint? Haec mihi diu cogitanti, et plane fateor obtupescenti, illud occurrit, his temporibus res Graecorum Francis pessime oluisse, ex eo quod Constantinus imp. Irenae matris suae impulsu recusarit pollicitas nuptias diu exspectatas filiae Caroli Magni, ob idque quamlibet oblatam occasionem arripuisse rebus ab eo gestis, pietatem licet praeseferentibus, detrahendi pariter et insultandi; atque adeo ipsam Nicaenam synodum, ipsorum opera collectam et absolutam non sine stomacho audivisse: homines sumus, et quandiu in hac vita degimus, hisce interdum privatis pulsari affectibus inviti cogimur. Mitior sit ista reprehensio, et [Col. 0953A] tolerabilior redargutio, quam eos omnes falsitatis arguere et imposturae, dum illis acquievere qui his malis artibus in eamdem Nicaenam synodum irrupere, in quos omnis culpa vertatur.

XXV. Adversarii septimae synodi fraudibus agunt.---Etenim adversarii illi concinnatores mendaciorum, et fraudum architecti, dolis atque fallaciis circumvenerunt eosdem ipsos episcopos qui venerunt ad synodum, atque specie quidem pietatis ad condemnationem Nicaenae synodi permoverunt, mentientes in primis (ut apparet ex libro illo Capitulari dicto ad Carolum Magnum misso) Nicaenam synodum minime confirmatam esse a Romano pontifice, sine quo (ut idem ibi auctor ait) concilium subsistere minime possit, quod omnis de fide controversia ad Romanum pontificem spectet. Sed et quod plane nefandum est, addiderunt eamdem synodum promulgasse manifestissimam impietatem, eo quod ex ea haeresis firmaretur, qua, ut aiunt, assererentur imagines eodem [Col. 0953B] honore et cultu quo Deum, esse a fidelibus venerandas: haec enim in praefatione ejusdem libri capitularis ad Adrianum missi leguntur, cum agitur de rebus gestis in Francofordiensi concilio: »Allata est (inquiunt) in medium quaestio de nova Graecorum synodo, quam de adorandis imaginibus Constantinopoli fecerant, in qua scriptum habebatur, ut qui imaginibus sanctorum, ita ut deificae Trinitati servitium aut adorationem non impenderet, anathema judicaretur. Qui supra sanctissimi Patres nostri omnimodis adorationem et servitutem eis impendere renuentes, contempserunt, atque consentientes condemnarunt.« Citantur insuper in ipso capitulari acta ejusdem Nicaeni concilii quibus falso assereretur Constantinus episcopus Cypri in eodem concilio Nicaeno anathema dixisse iis qui non adorant imagines ea adoratione qua sanctissima Trinitas adoratur: quae ad rem ipsam exploratius cognoscendam, hic voluimus descripsisse: sic enim se habent:

XXVI. »Quod infauste et praecipitanter sive insipienter [Col. 0953C] Constantinus Constantiae Cypri episcopus dixit: Suscipio et amplector honorabiliter sanctas et venerandas imagines: adorationem autem quae fit secundum latriam, id est, Dei culturam, tantummodo substantiali et vivificae Trinitati conservo; et qui sic non sentiunt, neque glorificant, a sancta catholica et apostolica Ecclesia segrego, et anathemati submitto, et parti eorum qui abnegaverunt incarnatam et salvabilem dispensationem Christi veri Dei nostri emitto (Conc. Nic. II, act. 3).« Haec adversasarii tanquam ex Nicaena synodo. Quos Adrianus jure redarguit, nimirum neque Constantinum, neque alios tunc cum eo ad Ecclesiam catholicam revertentes aliter se credere esse professos quam quae ab eadem Nicaena synodo sunt statuta; nimirum sic imagines sacras venerandas esse, ut tamen latriae cultus illis nullo modo daretur, qui soli Deo deberetur impendi.

Ita quidem, et non aliter, se habere Constantini [Col. 0953D] episcopi Constantiae Cypri assertionem, ipsa Nicaena acta quae adhuc exstant integra docent his verbis: »Constantinus episcopus Constantiae in Cypro dixit: In nullis peccantes cum videam litteras quae nunc lectae sunt, et ab Orientalibus episcopis ad Tarasium sanctissimum ac beatissimum archiepiscopum et universalem patriarcham missae; item cum his eamdem fidei confessionem cognoscam: ego indignus etiam assentior, et uno animo idem praedico. Suscipio enim et amplector venerandas imagines; adorationem autem quae fit secundum , hoc est Dei culturam, tantummodo supersubstantiali et vivificae Trinitati conservo; qui vero aliter sentiunt, quique gloriosos sanctos non approbant, a catholica et apostolica Ecclesia separo, et anathemati subjicio, et ad eos relego qui incarnatam Christi Dei nostri oeconomiam pertinaciter negant.« Hucusque sententia Constantini Constantiae episcopi, secundum assertionem recitatarum superius litterarum Orientalium [Col. 0954A] ad Tarasium patriarcham, quas citat, qua declaratur Deiparae et sanctorum imagines, non ut Dei, sed (ut habent) Dei amicorum coli debere.

XXVII. Sed et ipsa synodus Nicaena eadem his omnibus consentientia habet in fidei catholicae definitione, Patrum omnium subscriptione firmata, verbis istis: »Definimus cum omni cura et diligentia, venerandas et sanctas imagines ad modum et formam venerandae et vivificantis crucis e coloribus et taxillis aut alia quavis materia commode paratas dedicandas, et in templis sanctis collocandas habendasque tum in sacris vasis et vestibus, tum in parietibus et tabulis, in aedibus, in viis publicis, maxime autem imaginem Domini et Dei Salvatoris nostri Jesu Christi, deinde intemeratae nostrae Deiparae, venerandorum angelorum, et omnium deinde sanctorum virorum. Quo scilicet per hanc imaginum pictarum inspectionem omnes qui contemplantur, ad prototyporum memoriam et recordationem et desiderium [Col. 0954B] veniant, illisque salutationem et honorariam adorationem exhibeant, non tamen secundum fidem nostram, veram latriam, quae sola divinae naturae competit« (Nic. concil. II, act. 7). Haec sacrosancta Nicaena synodus ex vulgata editione, in hoc non dissimili ab editione Anastasii, ex qua eadem sunt superius recitata. Habes igitur detectam fraudem, proditam imposturam de textu falsato, et lectione vitiata, atque in contrarium penitus detorta sensum in synodo plena edita ad destructionem synodi oecumenicae, a Patribus autem illis inconsulte nimis accepta absque aliqua facta inspectione legitimae lectionis vel Graeco inspecto textu, collationeque habita Codicum diversorum, ut in re tanti momenti perfici necesse erat.

XXVIII. Alii adversarii septimae synodi. Jonas Aurelianensis adversarius septimae synodi.---Sed quod deterius videri potest et magis admirandum, quod non solum apud Patres illos qui eidem Francofordiensi interfuerunt synodo, tot tantaque mendacia [Col. 0954C] fidem invenere; sed apud posteros, et quidem viros eruditione conspicuos, et magni in eo saeculo nominis, existimantes atque scriptis affirmantes, a nostris coli ex praescripto ejusdem Nicaeni concilii sicut Deum venerandas imagines. Hi enim duas constituerunt classes in sacris imaginibus errantium; alteram eorum qui eas frangerent, exurerent vel quovis modo delerent: atque hac ex parte damnarunt septimam illam synodum Constantinopoli a Copronymo habitam; alteram vero eorum qui, ut putabant, ex Nicaeni concilii decreto assererent debito cultu esse colendas imagines: in hanc classem rejicientes omnes Nicaenae secundae synodi professores, et Romanam quoque Ecclesiam inter eos annumerantes, quae profiteri inveniretur eamdem synodum esse auctoritate Romani pontificis celebratam et confirmatam, atque scriptis defensam, posterioribusque conciliis roboratam. Ut plane obstupescas adeo leviter ex ipsorum falsa illa assumptione, qua [Col. 0954D] dicerent, a Nicaeno concilio statutum, ut adoratione latriae colerentur imagines, Orientem simul et Occidentem, quod reciperent illam synodum, una eorum sententia damnationis inclusos.

Sed quod tam patens error, tamque apertum mendacium possit haberi pro monstro, nec fidem fortasse inveniat pro tanta sui deformitate apud fidelium aures: hic tibi ista dicentium catalogum texam, singulorum sententias verbatim referens. Fuerunt isti viri doctrina insigniores, qui sub Ludovico imp. Caroli Magni filio claruere, ut suo loco dicturi sumus, simulque alii qui in Parisiensi conventiculo tunc eadem ex causa collecto, in eumdem errorem ab iisdem traducti sunt, ut septimam synodum dicerent docuisse coli debere ut Deum imagines: quam ob causam et magna temeritate atque protervia aliqui ex illis etiam inveherentur in Romanum pontificem, qui ejusdem synodi ejusmodi decretum assereret atque probaret.

[Col. 0955A] XXIX. Fuit ex eis unus et pars magna Jonas Aurelianensis episcopus, qui ea de causa tunc functus est legatione, ad Eugenium Romanum pontificem missus a Caroli Magni filiis imperatoribus Ludovico atque Clothario, ut ejusdem Parisiensis conventiculi acta significant. Hic enim dum adversus Claudium Taurinensem episcopum perfidum iconoclastam stylum exacuit, haec de imaginum cultu, quae ad propositum argumentum pertinent, in medium profert: »Illud quod imaginum adoratores tibi, ad suum errorem muniendum, respondisse scripsisti, ita inquiens: Non putamus imagini quam adoramus aliquid inesse divinum, sed tantummodo pro honore cujus effigies talis, eam veneratione adoramus; una autem reprehendimus ac detestamur; quia cum eorum scientiam non subterfugerit, imaginibus nihil esse divini, majori digni sunt invectione, eo quod debitum honorem divinitati impenderint infirmo et egeno simulacro. Quantumque hujus erroris sectatores ac [Col. 0955B] defensores a vera exorbitent religione, non opus est per singula mea declarare narratione. Id ipsum etiam nonnulli Orientalium, qui eodem sceleratissimo mancipantur errori, se objurgantibus respondere solent. Tribuat Dominus sua gratuita pietate, ut tandem aliquando et isti et illi ab eadem eruantur superstitione, et apostolicis disciplinis salubriter instructi traditioni revocentur ecclesiasticae.« (Jon., de Cultu imag., lib. I.) Et paulo inferius ad Claudium, qui ejusmodi imaginum adoratores idololatras appellabat, ista subjicit: »Illi qui nimio et indiscreto amore ob honorem sanctorum imaginibus supplicant, nescio an temere idololatrae sint vocandi. Videntur sane potius ab hac superstitione, adhibito rationis moderamine revocandi, quam idololatrae, cum utique sanctae Trinitatis fidem veraciter credant et praedicent, nuncupandi. Caetera vero in eadem assertione tua faciunt nobiscum, etc.« Haec quidem Jonas, qui cum validissime pugnet adversus Claudium imaginum effractorem, aeque exagitat et perstringit earumdem [Col. 0955C] cultores, illud asserens, imagines in ecclesiis conservandas, tum ad ornatum ipsarum ecclesiarum, tum et ad populi historicam instructionem: idque, ut ait, ex sententia sancti Gregorii papae, scribentis ad Serenum Massiliensem episcopum. Sed cum idem ipse adversus eumdem Claudium disserat toto illo quod reliquum est ejus operis, et imaginem sanctae crucis adorandam esse confirmet, nitens in primis auctoritate ejusdem sancti Gregorii papae et catholicae Ecclesiae traditione: totum quod aedificarat, destruit, vel potius erigit quod male destruxerat: nam si crucis imago est adoranda, cur non Christi imago pariter est colenda?

XXX. Walfridus et alii ejus aequales adversarii septimae synodo. Hincmarus adversarius septimae synodo.---Ejusdem plane sententiae fuisse reperitur Walfridus Strabo, ejusdem saeculi auctor, qui duas pariter classes in his errantium constituens, ait: »Nunc jam de imaginibus et picturis, quibus decus [Col. 0955D] ecclesiarum augetur, dicenda sunt aliqua; quia et earum varietas nec quodam cultu immoderato colenda est, ut quibusdam stultis videtur; nec iterum speciositas ista est quodam despectu calcanda, ut quidam vanitatis assertores existimant.« Et inferius: »Notandum vero quod sicut quidam easdem imagines ultra quam satis est venerantur, ita alii dum volunt cautiores in religione videri, illas ut quasdam idololatriae species respuant,« etc. (Walfr., de Reb. eccles., cap. 8). Citans autem concilia adversus destructores imaginum habita, reticens vero illa quae pro imaginum cultu fuerunt antea celebrata, jam plane cujus ipse farinae fuerit, liquido est aspicere, dum et illum tantum honorem docet sacris imaginibus tribuendum, si non dejiciantur et conculcentur; nam subdit: »Non sunt omnimodis honesti et moderati imaginum honores abjiciendi: si enim ideo quia novimus non adorandas nec colendas iconas, conculcandae sunt et delendae picturae, [Col. 0956A] quasi non necessariae vel nocivae, ergo,« etc.; docens eas conservandas tantum ad ornatum et ad instructionem populi historicae veritatis.

Ejusdem fuit classis Amalarius, Altigarius sive Elisagarus, Threuolphus, et Adegarius, ut ex dicto Parisiensi concilio sub Ludovico imper. apparet, una cum aliis qui eidem synodo interfuerunt. Inter hos est annumerandus Hincmarus Rhemensis episcopus, dum haec ait: »Septima autem apud Graecos vocata universalis pseudosynodus de imaginibus, quas quidam confringendas, quidam autem adorandas dicebant: neutra vero pars intellectu sano definiens sine auctoritate apostolicae sedis, non longe ante nostra tempora Nicaeae est a quamplurimis episcopis habita et Romam missa, quam etiam papa Romanus in Franciam direxit. Unde tempore Caroli Magni imperatoris, jussione apostolicae sedis, generalis synodus in Francia, Francofordiae scilicet, convocante praefato imperatore, celebrata, et secundum [Col. 0956B] scripturarum tramitem, traditionemque majorum, ipsa Graecorum pseudosynodus destructa et penitus abdicata. De cujus destructione non modicum volumen, quod in palatio adolescentulus legi, ab eodem imperatore Romam est per quemdam episcopum missum.« Et paulo post de titulo universalis synodi ista subnectit: »Auctoritate itaque hujus synodi, Francofordiensis videlicet, nonnihil repressa est imaginum veneratio: sed tamen Adrianus et alii pontifices in sua opinione perseverarunt, et mortuo Carolo, suarum pupparum cultum vehementius promoverunt, adeo ut Ludovicus Caroli filius libro longe acriori insectatus sit imaginum cultum quam Carolus.« (Hincm. contra . . . episc., cap. 20.) Haec ipse, et certe nimis inconsulte, atque adeo temere; si enim ipsa legitima acta Nicaenae Synodi, quam adeo impugnat, inspexisset, stylum a tanta insultatione continuisset, et magis sobrie rem egisset.

XXXI. Anastasius suggillat Francos septimam synodum non recipientes.---De his quidem intelligit, [Col. 0956C] hosque omnes suggillat Anastasius Bibliothecarius in praefatione quam praemisit septimae synodo a se in Latinum translatae, dum ait, scribens ad Joannem octavum Romanum pontificem: »Quae enim super venerabilium imaginum adoratione praesens synodus docet, Nicaena scilicet, haec et apostolica sedes vestra, sicut nonnulla conscripta innuunt, antiquitus tenuit, et universalis Ecclesia semper venerata est, et hactenus veneratur, quibusdam duntaxat Gallorum exceptis, quibus, utique nondum est harum utilitas revelata: aiunt namque quod non sit quodlibet opus manuum hominum adorandum; quasi non sit codex Evangeliorum opus manuum hominum, quem quotidie osculantes adorant, venerabilior canis, quem non esse opus manuum hominum, procul dubio non negabunt. Similiter et forma sanctae crucis, quam se adorare omnes ubique Christiani fatentur, in quo videlicet considerare libet, quia si quamlibet crucem auream aut argenteam aut ligneam adoramus, [Col. 0956D] quae utique non eadem est ipsa crux in qua salus nostra parata est, sed figura et imago ejus: quare non adoremus figuram et imaginem ejus qui eamdem salutem operatus est in medio terrae? Venerabilior namque est qui salutem operatus; ac per hoc magis est adoratione digna imago Christi salutem operantis, quam imago crucis salutem tantummodo bajulantis.« Haec Anastasius adversus Nicaenae synodi adversarios. Ex quo illud pariter accepisti (quod observare debes, ne decipiaris) non universalem Gallicanam Ecclesiam eo fuisse errore implicitam, sed (quod idem ait Anastasius) quosdam duntaxat Gallorum fuisse ejus perversae sententiae sectatores, suggillans eos quos superius nominavimus.

XXXII. De Adriani sententia quid garrierint adversarii. Calumnia patens in Adrianum.---Quoniam vero iidem ipsi qui Nicaenae synodo adversabantur, Adrianum quoque Romanum pontificem praestringebant, quem eamdem comprobasse scirent, [Col. 0957A] hic etiam de his agendum erit; et coacervata in eum mendacia confutanda. Post multos enim annos ab obitu ejusdem Adriani pontificis, qui sub Ludovico Pio ejus filio convenere in conventiculum illud Parisiense, eodem falso praetextu, quod idem Romanus pontifex Nicaenam synodum comprobasset, quae imagines veluti Deum (ut mentiebatur) venerandas esse sanxisset: adversus eum stylum exeruere, atque calumniose agentes non sunt veriti dicere eumdem Adrianum palinodiam recantasse, atque tandem eadem cum ipsis sensisse.

De his acturi te cupimus, lector, intentum, cum de re magni momenti sit sermo. Agamus hic igitur de eodem conventiculo Parisiensi, in his tantum quae spectant ad Adrianum: de reliquis autem prolixior erit disceptatio suo loco et tempore opportuno. Adversarii igitur, qui illic convenerunt, in epistola synodali ad Ludovicum atque Lotharium imperatores, post multa adversus Adriani Apologiam pro [Col. 0957B] Nicaeno posteriori concilio scriptam, haec habent: »Sed licet in ipsis objectionibus aliquando absona, aliquando inconvenientia, aliquando etiam reprehensione digna testimonia defensionis gratia proferre visus sit, in fine tamen ejus Apologiae sic se sentire, et tenere, et praedicare, ac praecipere de his quae agebantur professus est, sicut a beato papa Gregorio institutum esse constabat. Quibus verbis liquido colligitur quod non tantum scienter quantum ignoranter eodem facto a recto tramite deviaverit. Nisi enim in conclusione objectionum suarum retinaculis veritatis, beati scilicet Gregorii institutis astrictus iter devium praecavisset, in superstitionis praecipitium omnino labi potuisset.« Haec ipsi de Adriano.

Sed quam ista mendacissima sint, tu ipse lector (quisquis es, nec haereticum quidem excipio), cum legeris quae Adrianus habet in fine dictae epistolae apologeticae, satis intelliges: sumus enim ea proxime reddituri.

[Col. 0957C] XXXIII. Adversantes sept. synodo male utuntur auctoritate S. Gregorii. Ex Gregorio probatur cultus SS. imaginum.---Sed primum, quae priores adversarii in Capitulari libro misso Romam a Carolo ad Adrianum, in ipsum ex eodem S. Gregorio objecerunt adversus ipsam septimam synodum videamus, simulque et quomodo eosdem ipsos Adrianus confutet attendamus, ut facilior sit responsio ad ea quae alii quos diximus post obitum objecerunt ex dicta synodo Parisiensi: ipsi enim eo praetextu potissimum aggressi sunt impugnare Nicaenam posteriorem synodum, quod dicerent eam esse contra doctrinam sanctissimi papae Gregorii, cui se tanquam firmissimae anchorae inhaerere profiterentur, a qua divelli se nullo modo posse jactarent. Exstat enim ibi ejusmodi eorumdem adversariorum ad Adrianum scripta reprehensio verbis istis: »Quod contra beati Gregorii instituta sit, imagines adorare, seu frangere: et quia Vetus et Novum Testamentum, et pene omnes praecipui [Col. 0957D] doctores Ecclesiae consentiunt beato Gregorio in non adorandis imaginibus; nec ut aliquid praeterea adorare debeamus, in multis locis confirmat S. Gregorius papa.« Haec adversarii.

His autem adversatus Adrianus ita respondet: »Nequaquam sacras contempsit imagines aliquando, sanctus Gregorius scilicet, sed magis constantissime observavit, et eorum veneratus est figuras.« Et inferius de earum veneratione probat ex verbis ipsius Gregorii in epistola ad Januarium Calaritanum, cum agit de imagine Dei genitricis et cruce illatis in Judaeorum synagogam, et ut inde auferantur, admonet, ista ait: »His hortamur affatibus, ut sublata inde cum ea qua dignum est veneratione, imagine atque cruce, debeatis quod violenter ablatum est reformare,« etc. Quomodo igitur quis negare poterit in Gregorio venerationem imaginum, cum veneratione eas jubet e synagoga tolli, et in locum pristinum reportari?

[Col. 0958A] XXXIV. Quod S. Gregorius cultor et adorator SS. imaginum fuerit.---Sed praeter haec omnia rursum adorationem ipsam sacrarum imaginum docuisse S. Gregorium idem Adrianus inferius post alias ad objecta defensiones sic docet: »Et ne aliquis propter adorationem quae a praedecessoribus nostris sanctistissimis praesulibus promulgata est, oblatrare praesumat, sciat ipsos talem adorationem docuisse, qualem praedecessor noster sanctus Gregorius egregius doctor et papa epistola sua, quam in praefato concilio domni Stephani papae Herulphus episcopus provinciae Galliarum civitatis protulit, ubi inter caetera Secundinum servum Dei inclusum Galliae docuit, dicens: Scimus quia tu imaginem Salvatoris nostri ideo non petis, ut pro Deo aut quasi Deum colas, sed ob recordationem Filii Dei, ut in ejus amore recalescas cujus te imaginem videre consideras. Et nos quidem non quasi ante divinitatem ante illam prosternimur, sed illum adoramus quem per imaginem aut natum, [Col. 0958B] aut passum, aut in throno sedentem recordamur, etc.« (Greg., lib. VII, ep. 53, indict. 2.) Haec ibi ipse. Sed ponenda hic illa quae idem habet in fine cum pluribus disserit de sententia S. Gregorii circa cultum sanctarum imaginum, ut ex his appareat tantum abesse ut per Gregorii sententiam Adrianus resilierit a decretis Nicaeni concilii, ut per eumdem S. Gregorium eadem firmare studuerit.

Sed ad confutandas penitus adversariorum calumnias, in quem sensum dicta a S. Gregorio Adrianus acceperit, et quidnam Carolus, quidve de eodem cultu SS. imaginum ipse idem senserit Adrianus, non aliunde certius quam ex eorum scriptis id accipere posumus; in ultimo enim capitularis libri ab eodem Carolo ad Adrianum missi capitulo ista leguntur:

XXXV. Quae sententia Caroli de sacris imaginibus. Adrianus S. Gregorii sententias expendit.---»Ultimum capitulum est: ut sciat domnus apostolicus et Pater noster et cuncta simul Romanorum Ecclesia, [Col. 0958C] ut secundum quod continet in epistola beatissimi Gregorii, quam ad Serenum Massiliensem episcopum direxit. Permittimus imagines sanctorum, quicunque eas formare voluerint tam in ecclesia quamque extra ecclesiam, propter amorem Dei et sanctorum ejus: adorare vero eas nequaquam cogimus, qui noluerint. Frangere vel destruere eas si quis voluerit, non permittimus. Et quia sensum sanctissimi Gregorii sequi in hac epistola, universalem catholicam Ecclesiam Deo placitam, indubitanter libere profitemur.« Hactenus ultimum ejus libelli capitulum, quod unum esse Caroli Magni, reliqua vero adversariorum, testificatione ejusdem pontificis Adriani apparet, ubi ait mox subdens

»Hoc sacrum et venerandum capitulum multum distat a totis supra dictis capitulis. Et idcirco eum agnovimus vestrae a Deo servatae orthodoxaeque regalis excellentiae esse proprium in eo ubi rectae fidei plena, penitus confessa est, sensum sanctissimi Gregorii [Col. 0958D] sequi: meminit vestra praerectissima regalis praeexcelsa scientia, qualiter in ipsa S. Gregorii papae epistola Sereno Massiliensi directa fertur, inter caetera contineri, ubi eumdem episcopum increpans, inquit (Gregor. lib. IX, epist. 9): Aliud est enim picturas adorare, aliud per picturae historiam quid est adorandum addiscere. Nam quod legentibus scriptura, hoc idiotis praestat pictura cernentibus: quia in ipsa etiam ignorantes vident quid sequi debeant, in ipsa legunt qui litteras nesciunt: unde praecipue gentibus pro lectione pictura est: quod magnopere te sequi qui inter gentes habitas, attendi decuerat.« Et post pauca: »Et quia in locis venerabilibus sanctorum depingi historias non sine ratione vetustas admisit;« et intervallo: »Quia picturas imaginum, quae ad aedificationem imperiti populi fuerant factae, ut nescientes litteras, ipsam historiam intendentes, quid actum sit discerent.« Iterum post pauca: »Sed hoc sollicite fraternitas tua admoncat, ut ex visione [Col. 0959A] rei gestae ardorem compunctionis percipiant, et in adorationem solius omnipotentis S. Trinitatis humiliter prosternantur. Simili modo et de alia sua epistola Januario Calaritano episcopo directa pro sanctarum imaginum veneratione, breviter superius exaravimus.

XXXVI. Sed et de epistola Secundino servo Dei clauso in Gallias directa similiter intimavimus ubi in ea ita fertur: »Imagines enim quas nobis tibi dirigendas per Dulcitium diaconem tuum rogasti: valde nobis tua postulatio placuit, quia illum in corde tota intentione quaeris, cujus imaginem prae oculis habere desideras, ut visio corporalis quotidiana te semper reddat exercitatum, ut dum picturam vides, ad illam animo ardescas, cujus tu imaginem videre desideras.« Et post pauca: »Scimus quia tu imaginem Salvatoris nostri ideo non petis, ut quasi Deum colas, sed ad recordationem Filii Dei, in ejus amore recalescas, cujus te imaginem videre desideras. [Col. 0959B] Et nos quidem non quasi ante Divinitatem, ante ipsas prosternimur, sed illum adoramus quem per imaginem aut natum, aut passum, aut in throno sedentem recordamur. Et dum nos ipsa pictura quasi scriptura ad memoriam Filii Dei reducit, animum nostrum, aut de resurrectione laetificat, aut de passione demulcet. Ideoque direximus tibi surtarias duas, imagines Salvatoris, sanctae Dei genitricis Mariae, beatorumque apostolorum Petri et Pauli, per supra dictum filium nostrum diaconem, et unam crucem, et clavem pro benedictione, ut ab ipsa a maligno defensus permaneas, cujus signo te esse munitum credis,« etc. His ex Gregorio recitatis, quae ab adversariis in medium adduci solerent, mox idem Adrianus pontifex ista subdit:

XXXVII. Adrianus ex S. Gregorii sententia docet et recipit cultum imaginum.---»Et quoniam in his vestrum a Deo inspiratum regalem orthodoxum sensum [accepimus], memorandum est etiam et docendum [Col. 0959C] qualiter sanctus Gregorius papa Sereno episcopo docuit de sacris imaginibus, ut ex visione rei gestae ardorem compunctionis percipiant: hoc est, easdem sacras imagines aspicientes, in adoratione solius omnipotentis sanctae Trinitatis humiliter prosternantur. Eo ipso tenore Secundino servo Dei incluso inquit: Ideo enim petis, ut non quasi Deum colas, sed ad recordationem Filii Dei in ejus amore calescas, cujus imaginem te videre desideras: Et nos quidem non quasi ante Divinitatem ante ipsas prosternimur, sed illum adoramus, quem per imaginem aut natum aut passum aut in throno sedentem recordamur. Sicut vero innuit Sereno episcopo, aspicientem sacras imagines in adorationem humiliter se prosterni, solius omnipotentis sanctae Trinitatis, sic et Secundino incluso servo Dei docuit, non quasi Deum colere, sed ante easdem sacras imagines se prosternens, non quasi ante Divinitatem, ante ipsas prosterni, sed prosternente se, illum adorare, quem per imaginem aut natum, aut passum, aut in throno [Col. 0959D] sedentem recordamur.

»Jam vero et nos eumdem ipsum irreprehensibilem et orthodoxum sensum sancti Gregorii papae sequentes et amplectentes, dudum Irenae et Constantino imperatori pro sacris imaginibus praedicandis, et ipsarum erectione emisimus dicentes: Quia in universo mundo ubi Christianitas est, ipsae sacrae imagines permanentes, ab omnibus fidelibus honorantur, ut per visibilem vultum ad invisibilem Divinitatis majestatem mens nostra rapiatur spirituali affectu pro contemplatione figuratae imaginis secundum carnem, quam Filius Dei pro nostra salute suscipere dignatus est, eumdem Redemptorem nostrum qui in coelis est adoramus, et in spiritu glorificantes collaudamus: quoniam, juxta quod scriptum est, Deus spiritus est, et ob hoc spiritualiter divinitatem ejus adoramus. Nam absit a nobis ut ipsas imagines (sicut quidam garriunt) deificemus, sed affectum et dilectionem nostram, quam in Dei amorem et [Col. 0960A] sanctorum ejus habemus, omnimodo proferimus, et sicut divinae Scripturae libros ipsas imagines ob memoriam venerationis habemus, nostrae fidei puritatem observantes et reliqua. Quidquid namque de sanctis Patrum opusculis aliquantula ibidem exaravimus testimonia, in eodem sensu atque tenore (ut in praesenti diximus) cum praedecessore nostro S. Gregorio papa eumdem sensum fidei tenentes, emisimus praedicantes.

XXXVIII. »Illi vero (ut nobis missi nostri, videlicet Petrus archipresbyter sanctae nostrae Romanae Ecclesiae, Petrus religiosus presbyter et abbas venerabilis monasterii S. Sabae viva voce dixerunt) statim nostras apostolicas amplectentes syllabas, concilium fieri jusserunt. Sed ab haereticis seditione facta, in Siciliam insulam missi nostri, sine responso reversi sunt. Et denuo [Al., demum) post eos mittentes iterum Constantinopolim eos ascendi fecere, et sic synodum istam secundum nostram ordinationem [Col. 0960B] fecerunt: et in pristino statu sacras et venerandas imagines erexerunt. Et sicut de imaginibus sancti Gregorii sensus et noster continebatur: ita et ipsi in eadem synodi definitione confessi sunt: his osculum et honorabilem salutationem reddidere, nequaquam (secundum fidem nostram) veram culturam, quae decet solum divinae naturae.

»Insuper et pseudosyllogum illud, quod ab haereticis factum est sub Constantino haeretico, in primis anathematizantes, cum eorum sequacibus atque complicibus condemnaverunt. Et ad fidem orthodoxam sanctae catholicae et apostolicae Ecclesiae reversi, per libellos eorum fecerunt rectae fidei confessionem. Et ideo ipsam suscepimus synodum: nam si eam minime recepissemus, et ad suum pristinum vomitum erroris fuissent reversi, quis pro tot millium animarum Christianorum interitu habuit reddere rationem ante terribile et tremendum divini Judicis examen, nisi nos solummodo? Si enim super unum peccatorem [Col. 0960C] poenitentiam agentem gaudium factum est in coelis (Luc. XV), quanto magis de tot millibus Christianorum, qui sunt ab errore reversi, quis non gaudeat? et cum Psalmista canat: Accedite ad eum et illuminamini, et vultus vestri non erubescent? et reliqua« (Psal. XXXIII).

XXXIX. Quid actum ab Adriano cum imp. pro restitutione rerum ablatarum. Instat pro restitutione jurium et bonorum Rom. Eccles. Haereticus arguitur qui monitus non restituit bona Ecclesiae. »Nos vero adhuc pro eadem synodo nullum responsum hactenus eidem imperatori reddidimus, metuentes ne ad eorum reverterentur errorem. Dudum quippe, quando eos pro sacris imaginibus erigendis adhortati sumus, simili modo et de dioecesi tam archiepiscoporum quam etiam episcoporum sanctae catholicae et apostolicae Romanae Ecclesiae commonentes, quaesivimus restitui eidem sanctae catholicae et apostolicae Romanae Ecclesiae quae tunc cum patrimoniis nostris abstulerunt, quando sacras imagines deposuerunt: et nec [Col. 0960D] responsum quodlibet exinde dederunt.

»Et in hoc ostenditur, quia ex uno capitulo ab errore reversi sunt, et ex aliis duobus in eodem permaneant errore. Si enim ubique Christianorum Ecclesiae canonice intactas suas possident dioeceses, quanto amplius sancta catholica et apostolica Romana Ecclesia, quae est caput omnium Ecclesiarum, sua dioecesi, videlicet archiepiscoporum et episcoporum, imo et patrimonia pro luminarium concinnatione atque alimoniis pauperum, irrefragabili jure et tenere et possidere omnibus modis debet?

»Unde si vestra annuerit a Deo protecta regalis excellentia, cumdem adhortamur, impetu pro sacris imaginibus, et in pristinum statum erectione gratiam agentes. Sed de dioecesi sanctae nostrae Romanae Ecclesiae tam archiepiscoporum quam episcoporum, seu de patrimoniis iterum increpantes commonemus. Et si noluerit ea sanctae nostrae Romanae Ecclesiae restituere, haereticum eum pro hujusmodi erroris [Col. 0961A] perseverantia esse decernemus, plus enim cupimus salutem animarum, et rectae fidei stabilimentum conservare, quam hujus ambitum mundi [Al., hujusmodi habitum] possidere.« Hic audis, lector, transire in haeresim obstinatam occupationem jurium sanctae Romanae Ecclesiae, et haereticum esse dicendum et ut haereticum condemnandum, qui in hujusmodi errore tentus, monitus non corrigit quod deliquit. Sed de his alias pluribus.

XL. Protectio S. Petri proficua regibus.---Ad postremum vero ad ipsum Carolum Magnum convertens Adrianus orationem, apologeticam claudit epistolam istis verbis: »De vestra vero praerectissima a Deo protecta excellentia orthodoxae fidei stabilitate roborata freti existimus, quia radix ejus firmissima, a pravis et infidelibus hominibus nequaquam concutitur vel movetur, sed in ea quam coepit rectae fidei traditionis doctrinam spiritualis [Al., specialis] matris suae sanctae catholicae et apostolicae [Col. 0961B] Romanae Ecclesiae tenere et amplecti, incunctanter usque in saeculum saeculi sine reprehensione manere credimus. Et ideo confidimus de Dei nostri potentia, quia quantum erga beatorum principum apostolorum Petri et Pauli Ecclesiam fidem geritis, et amorem semper pro ejus profectu et exaltatione, regali nisu, ubique certantes, habueritis: tanto brachii sui propitius in regalibus triumphis ab adversis et iniquis hominibus vos defendere et circumtegere cignabitur [Al., dignetur]: ut una cum spirituali filia nostra, domina regina, vestraque praecelsa nobilissima prole longiori aevo in hoc regnantes mundo, in futuro sine fine vitam cum regno in arce poli habere mereamini. Incolumem excellentiam vestram gratia superna custodiat.« Hic finis epistolae, ex qua videt quisquis legit, quam evanescant pudendae adversatiorum calumniae de Adriano ab adversariis procaci stylo conscriptae, quod ipse adversus septimam synodum, permotus auctoritate S. Gregorii, ei consentiens calculum tulerit, cum potius ad defensionem ejusdem synodi [Col. 0961C] ipsius S. Gregorii testimoniis usus fuerit.

XLI. Aliqua dissimulat Adrianus papa.---Sed quod hac sua responsione Adrianus minime tetigerit ea Caroli verba quibus dixerat: »Adorare vero eas nequaquam cogimus qui noluerint,« ratio id temporis postulabat ne cogendo schisma aliquod conflaretur, cum ut vidimus ejus sententiae essent viri qui scientia in hoc rudi saeculo eminere viderentur: videbat enim prudentissimus pontifex id quod ex Anastasio recitavimus in epistola ad Joannem papam, eos, de quibus scribebat, nondum veritatis ejus esse capaces. Verum ipse Adrianus oblique verba illa reprehendit, dum laudat S. Gregorii papae sententiam, ex qua colligeretur imagines quidem non esse adorandas, quasi eaedem essent dii quidam, sed tantum esse venerandas ob relationem quam habent ad Christum et sanctos, quos effigie repraesentant. Et ideo caute Adrianus non laudat omnia quae habentur in ultimo capitulo epistolae Caroli, sed ea solum [Col. 0961D] quae pertinent ad sententiam S. Gregorii, quam recipi tum a Carolo tum ab adversariis (ut profitebantur) synodi Nicaenae videbat: sic enim loquitur Adrianus: »Et idcirco eum agnovimus, vestrae a Deo servatae orthodoxaeque regalis excellentiae esse proprium, in eo ubi rectae fidei plene penitus confessa est, sensum sanctissimum Gregorii sequi.« Visum est autem summo pontifici ad tempus dissimulare in eo, ut iidem non cogerentur sacras imagines quas habere solerent adorare, eo quod sic errantes nondum inter haereticos erant annumerati sicut iconoclastae, sed tolerabantur quandiu divinae gratiae lumine illustrarentur, quod postea factum est.

XLII. Frustra laborant adversarii ne Gregorias probetur adorator sacrarum imaginum.---Confutatis igitur iis quae ab adversariis in eodem libro Capitulari ex Gregorii papae scriptis objicerentur eidem Adriano pontifici, ad ea modo transeundum quae longe post ejusdem pontificis obitum in conciliabulo Parisiensi [Col. 0962A] ab iisdem adversariis habito ex eisdem Gregorii papae epistolis sunt objecta. Atque primum quomodo adversarii ipsi conati sint trahere sancti Gregorii verba in sui defensionem erroris, locumque in epistola ad Secundinum, quo feriuntur, in suam ipsorum sententiam detorquere, audi ex actis citatae superius pseudosynodi Parisiensis, cujus haec sunt verba: (Concil. Paris. sub Ludov., pag 141.)

»Sed quia hic ordo verborum ita praeposterus, atque a non intelligentibus confusus videri potest, ut nisi caute consideretur, ita a nonnullis minus capacibus intelligi possit, quasi beatus Gregorius id quod prius omnibus illicitum esse praedixit, se fecisse, sibique faciendi licitum esse testetur: quod quam absurdum, quamque contra Dei Ecclesiae religionem de tanto ecclesiastico doctore sentire indignum sit, nullus qui dicta ejus scrutando vel legendo cognovit, ignorare permittitur. Nam ut sibi ipsi contrarius esse debeat, justitia vel rectitudo sanctae Dei maximeque [Col. 0962B] Romanae Ecclesiae sustinere non valet. Quod et si paupertas insipientiae nostrae id intelligere non valet, melius, ut contra insipientiam, quam contra tantam a Deo datam sapientiam insurgere praesumat. Sed et si ipsum modicum sensum nostrum virtus misericordiae Dei aliquantulum illuminare dignatur, quomodo id ipsum contrarium sibi non sit, facillime intelligetur.

XLIII. »Nam quia ab imaginum adoratione adorantes compescuerit, nulla dubitatio est; in eo vero quod ad Secundinum scripsit: Nos quidem non quasi ante Divinitatem, ante ipsam prosternimur, sed illum adoramus, quem per imaginem, natum aut passum vel in throno sedentem recordamur. Ubi, ut praemissum est, ac si sibi contraria dixerit, intelligentiae nostrae se caligo confundit. Sed ne nos non necessaria ignorantia id non intelligendo, diutius torqueat; sensus ejusdem sententiae talis est: Nos quidem ante ipsam non prosternimur, quasi ante Divinitatem, sed illum adoramus, etc. Quod tale est ac si regi in [Col. 0962C] throno sedenti dicas: Nos quidem, o rex, non quasi ante Divinitatem, ante te prosternimur, sed illum adoramus, quem per imaginem tuam, quia homo es, Dominum Jesum Christum hominem recordemur natum aut passum, vel in throno sedentem cujus imitator es tu sedens in throno. Nunquid tali dicto mox consequens est ut eumdem regem adorare compellar sedentem in throno? Ita nec in eo quod dicitur: Nos quidem non quasi ante Divinitatem ante ipsam prosternimur, sed illum adoramus, etc.

»Ad imaginum adorationem invitamur, quia sicut in multis divinae auctoritatis voluminibus sententias ordine verborum praepostero scriptas invenimus, ita quoque factum esse, eo sensu ut supra dictum est, hoc in loco minime dubitamus. Cum enim ibi scriptum sit: Nos quidem non quasi ante Divinitatem, ante ipsam proternimur. Quis non animadvertat, id ipsum magis refutando, quam imperando, vel adorando eamdem adorationem imaginum dictum esse, [Col. 0962D] ita ut dictum est? Quanto magis (sicut supra factum [fatum] est) ordo verborum suo restituatur in ordine, omnem quemcunque ob nimiam simplicitatem errantem, in eo quod beatum sanctae Dei Ecclesiae doctorem adversum se ipsum sensisse aestimabat, corrigere poterit? Insuper etiam si quemquam subtilius intelligentem hoc negligentius minusve intente legere contigisset, facillime se ipsum dijudicante, cur aliquando aliter senserit, ad sobrium intellectum revocare poterit.

XLIV. »Si quis autem (quod quidem a sane sapientibus omnibus absit) magis suum sensum sequendo, illum voluerit condemnare, quam se corrigere, nulli dubium quin ab universa, maxime tamen a sancta Dei Romana Ecclesia debeat condemnari. Nequaquam enim fieri potest ut hae duae sententiae sibimet contrariae non existant, una qua populus ab adoratione imaginum, ne criminis, id agendo, reus appareat, prohibeatur; altera vero quae illum id [Col. 0963A] ipsum egisse, caeterosque ut hoc faciant docuisse perhibeatur. Sed absit hoc in tanto talique generali catholicae Ecclesiae magistro, ut qui universas perplexas Scripturae quaestiones, quae sibi contrariae videbantur, eique ad explanandum vel tractandum occurrerunt, nunquam dissidentes relinquere consuevit, sua sibimet dicta discordantia reliquisset.« Huc usque in synodo Parisiensi sapientes illi, quos superius numeravimus, haerentes in salebris, in syrtibus navigantes, e quibus emergere nesciant, praecluso semel ab iisdem aditu veritati, qui si patuisset, aperta luce, ipsius veritatis radiante fulgore, perspicue intellexissent, his S. Gregorii scriptis ad Secundinum illustratam esse obscuritatem ejusdem litterarum ad Serenum, nimirum vetitum in illis a S. Gregorio cultum latriae impendi imaginibus sacris, rationi vero decentem assertum et suo exemplo demonstratum in dicta epistola ad Secundinum.

XLV. Adversarii reprehensione digni.---Sed ut [Col. 0963B] haec certiora fiant, quid de hujuscemodi ante sacras imagines prostratione et adoratione ejusdem S. Gregorii papae necnon Eleutherii viri sanctissimi idem eodem volumine Adrianus pontifex scribat, sic accipe: »Sed et S. Gregorius papa in monasterio suo publicum fecit oratorium, et ipsum diversis historiis pingi fecit, atque sacras ibidem erexit imagines: ubi et cum beato Eleutherio pro aegritudine stomachi sui ingressus, in oratione pariter exauditi sunt. Et ille vir sanctus Eleutherius, quem dicunt et mortuum suscitasse, ante ipsas sacras imagines se prosternens, divinam exorare clementiam cum sancto Gregorio non dubitavit; sed fidem ferentes perfectam, pariter exauditi sunt, et usque hactenus apud nos eaedem venerantur.« Haec de sancto Eleutherio atque Gregorio.

Vidisti, lector, re ipsa prostratum ante sacras imagines sanctum Eleutherium cum Gregorio pro recuperanda ejus valetudine exorasse, ut nihil sit quod [Col. 0963C] quaeras interpretationem verborum, ubi ipsa facta proclamant. Ex quibus pariter intelligas quam procul absit ab adversariorum fatua illa assertione, quod Adrianus professus se cum S. Gregorio eamdem sequi sententiam, adversus septimam synodum adorationem sacrarum imaginum condemnarit, cum potius ex ejus scriptis validissime roboraverit.

Mirandum plane atque dolendum est praeclariores hujus saeculi ejus provinciae viros nominatim superius recensitos sub duobus imperatoribus Carolo et Ludovico adeo contentiose, et animo penitus refractario, pertinaci studio, indefesso conatu, inflexibili proposito voluntatis adversus adorationem sanctarum imaginum contra septimam synodum obstrepuisse, [Col. 0964A] clamasse (et pace eorum dixerim) insaniisse, ut nihil reveriti oecumenicae synodi majestatem, neque tot pro ea pugnantium Romanorum pontificum potestatem, usi patentibus, ut vidisti, mendaciis, male perceptae Gregorii papae sententiae innitentes, a communi Ecclesiae catholicae sententia resilierint, atque adversus ejus usum atque doctrinam scripserint, turbasque miscuerint, spicula calumniarum intorserint, aliaque plura conjunxerint sua ipsorum existimatione prorsus indigna, dum in suum ipsorum errorem Gregorium ipsum penitus reluctantem et contra sentientem adducere, et ejus erroris auctorem cogerent profiteri.

XLVI. Gregorius cultor imaginis sanctae crucis.---At insuper et iidem ipsi asserunt fuisse Gregorium imaginis sanctae crucis adoratorem: quod summa cum laude magnaque gloria unus ex nominatis idem qui supra Jonas episcopus Aurelianensis adversus Claudium Taurinensem episcopum agens, sic ostendit, [Col. 0964B] cum haec ait: »Beatus Gregorius, de cujus dictis nemo, nisi immemor salutis suae, ambigit, in libro Sacramentorum ita meminit: Deus qui Unigeniti tui Domini nostri Jesu Christi pretioso sanguine humanum genus redimere dignatus es, concede propitius ut qui ad adorandam vivificam crucem adveniunt, a peccatorum suorum nexibus liberentur.« Haec et alia plura quibus asseritur Gregorius S. crucis imaginem adorasse, et alios ut idem facerent docuisse, Jonas affert.

Sed qui bene offert, male dividit Jonas, dum videlicet asserens in Gregorio cultum crucis, neget in eodem cultum sacrarum imaginum. Cur male dividis quae ipse bene conjungit? Nonne ipse simul eadem veneratione imaginem sanctissimae Dei genitricis et imaginem crucis ex Judaeorum synagoga in ecclesiam voluit reportari, ut dictum est nuper ex ejus epistola ad Januarium? An non etiam idem ipse simul imaginem Salvatoris crucis conjunxit imagini, [Col. 0964C] dans ambas Augustino, ut iisdem munitus ingrederetur (quod Beda testatur) in Angliam? Cur, inquam, cultu male dividis, quas ipse una eademque religione sancte pieque conjunxit imagines crucis et Salvatoris? At nihil est quod in contrarium afferri possit: haec satis ad concilii Nicaeni, Gregorii atque Adriani defensionem. Deducta jam e controversiarum spinetis et carduis, in planum et latum campum emergat oratio. At Carolo nulla quies: qui post concilii Francofordiensis tumultus, ad bellicos revocatus labores, cum expeditione adversus Saxones rebellantes profectus, eos Dei beneficio in deditionem accipit: haec annales saepe citati Francorum.




[Col. 0963]
DE EADEM SYNODO.
[Ex Fabricio Biblioth. med. et inf. Latinitatis.]

[Col. 0963D] Capitulare de imaginibus non frangendis nec adorandis, sed ornamenti et memoriae causa habendis, in eadem Francofurtensi synodo, auspiciis Caroli, Romam missum et distinctum in libros quatuor hoc titulo: Opus illustrissimi et excellentissimi seu spectabilis viri, etc. (Vide infra). De hoc opere ita Georgius Cassander, epistola ad Joannem Molinaeum data an. 1560, pag. 1103 Operum: »Quatuor illos libros adversus synodum Graecorum de adorandis imaginibus Nicaeae habitam insignes appellavi, primum quod illustrissimi regis Caroli nomine et auctoritate, assentiente universa synodo, cui et legati Romani pontificis interreant, conscripti et editi sint. Deinde quod videam eos libellos in pretio et honore semper habitos fuisse; asservatur enim hoc volumen Caroli Romae in bibliotheca Vaticana penitiore, ubi non nisi insignes et eximii libri reponi solent . . . Meminerunt ejus apud veteres, qui de concilio Francofordiensi scripserunt, et Hincmarus archiepiscopus Rhemensis, vir rerum ecclesiasticarum peritissimus et studiosissimus, [Col. 0964D] et proxime superiore aetate Nicolaus de Cusa ex auctoritate ejusdem Hincmari: nostra vero aetate Augustinus Steuchus, Eugubinus episcopus, bibliothecarius pontificis . . . Breviter, citatum honorifice hoc volumen et laudatum lego, damnatum, reprehensum, imo vel notatum non lego. Quod si quis Carolum imperatorem contemnat, certe talis a scritoribus ejus aetatis habitus non est; et quod illi peritiae rerum et sacrarum defuit, id assidua consuetudine doctissimorum virorum supplevit, in quibus facile princeps fuit Alcuinus, ab aliquibus Albinus dictus, cujus praecipue opera hos libros conscriptos ut credam, facile adducor, cum et ille rerum sacrarum peritissimus fuerit, et Carolo familiarissimus, et stylus satis congruat; imo integrum quoddam caput in hos libros totidem fere verbis in commentariis in Joannem ejusdem Alcuini positum deprehendi, ut prorsus Alcuini esse videatur; quod tamen Carolus, sententiam totius synodi Francofordianae secutus, pro zelo suae fidei suo nomine conscribi et [Col. 0965A] evulgari voluerit, Illud certe constat, synodum illam Graecorum Nicaeae iterum habitam in celebri illa synodo Francofordiensi rejectam fuisse, qua parte statuebat imagines sanctorum adorandas, omnesque, Gallicanas [Col. 0966A] praecipue Ecclesias, in eadem sententia fuisse, ut indiscretam illam imaginum adorationem, quam Graeci exigere videbantur, improbaverint.«




[Col. 0965]
[(a) 2Kb] DE SYNODO FRANCOFORDIENSI FRANCISCI LAURENTII SURII AD LECTOREM ADMONITIO.
(Ex Mansi, ampl. Coll. conc.)

[Col. 0965A] Synodi apud Francofordiam habitae non pauci scriptores meminerunt, et nostrae quoque aetatis haeretici plurimum eam jactitant, tanquam in illa damnata sit oecumenica synodus Nicaena secunda, quae statuit imagines [Col. 0965B] pie ac religiose venerandas. Atque ad hanc suam sententiam stabiliendam citant Reginonem, abbatem Urspergensem, et quosdam alios, cum tamen et in Reginone et Urspergensi non obscura utriusque depravati vestigia liceat animadverti, aut certe Urspergensis lapsus sit, dum sub Irene ait Constantinopoli synodum habitam: et si quos praeterea allegant, id more suo faciunt, id est, fide non bona. Jam vero etiam ipsi hac in re tam belle inter se concordant, ut etiamsi illis accedere velis, nescias cui potissimum fides habenda sit. Verum hoc apud id genus homines jam antiquitus in more positum est nullius pensi habere qua fide rem gerant, modo suum errorem utcunque adstruxisse videantur. Hoc autem pro comperto habendum est, in synodo Francofordiensi nihil actum esse contra Nicaenam synodum, sed eam potius damnatam esse quae sub Constantino Copronymo imperatore impiissimo ab iconomachis habita est Constantinopoli contra imagines, quamque illi septimam oecumenicam dici voluerunt, sed impetrare frustra conati sunt. Hoc [Col. 0965C] enim est quod Urspergensis ait, eam nec septimam, nec aliquid dictam esse, sed quasi supervacuam ab omnibus abdicatam. Porro ad synodum Francofordiensem frequentes admodum, id est, plus minus trecenti ex Germania, Gallia, Italia episcopi convenerunt, nec Adrianus pontifex suos voluit legatos abesse: quae res in causa fuisse putatur, quod Patres qui illi interfuerunt, eam plenariam vocarunt. Nec tamen sola imaginum controversia illic agitata est, et contra Iconomachorum pseudosynodum Constantinopolitanam prolata sententia, sed etiam Elipandi haeretici; qui tum sedis Toletanae in Hispaniis erat episcopus, [Col. 0966A] impium dogma Christum Dei Filium adoptivum asserens profligatum est. Atque haec pars sola in his, quae jam edimus, exstat, aliis omnibus, quae contra Iconomachos acta sunt, prorsus aut amissis, aut [Col. 0966B] certe alicubi adhuc delitescentibus. Quod qui acciderit, etsi certo affirmare non possumus, tamen probabilis conjectura est, factum id esse opera illorum, qui quatuor illos libros contra Nicaenam secundam synodum conscripserunt, qui hodie sub Caroli Magni nomine typis excusi visuntur, non absque insigni contumelia tam sancti et catholici principis, et putida fraude haereticorum nostrorum, qui se evangelicos dici volunt: quorum incredibilis impudentia etiam in hoc apparet, quod cum modis omnibus docere velint in Francofordiensi concilio rejectum esse Nicaenum secundum, afferunt pro se decretum Francofordiensis synodi, quo illorum deplorata mentiendi et quidlibet fingendi libido ita coarguitur, ut mirum sit illos unquam in cujusquam boni viri ausos esse prodire conspectum. Est autem decretum hujusmodi, aut potius decreti particula quaedam: »Allata est, inquit, in medium quaestio de nova Graecorum synodo, quam de adorandis imaginibus Constantinopoli fecerunt.« Ubi homines versuti cum vellent lectori persuadere, [Col. 0966C] Nicaenam synodum hic intelligi oportere, decretum Francofordiense corruperunt quidem, sed mirabili Dei judicio, ut illorum impostura omnibus proderetur, obliti sunt Constantinopolim eradere, atque ejus loco Nicaeam substituere. Jam vero dum Constantinopolis relicta est, nemo tam stupidus est, qui non animadvertat eam synodum Francofordiae explosam esse, cujus supra meminimus. quae sub Constantino Copronymo ab Iconomachis habita est Constantinopoli. Sed valeant isti cum malis artibus suis.




[Col. 0965]
IN EAMDEM SYNODUM MANSI ADNOTATIO.


[Col. 0965D] Utrum hoc concilio acta concilii Nicaeni II de cultu imaginum reprobata fuerint.

Ita docuerunt hoc tempore Alanus dialog. IV, cap. 18 et 19, et dialog. V, cap. 12 et 13; Sanderus lib. II de Imaginibus, cap. 5, et lib. VII de visibili Monarchia, num. 613; Surius in praefatione hujus concilii, verbo, Concilium; Vasquius lib. II de Adoratione imaginum, disp. 7, cap. 5 et seq.; Suarez, tom. I, pag. 3, disp. 54, sect. 3. Confirmatur auctoritate concilii Senonensis in decretis fidei capite 14, ubi sic ait: »Carolus Magnus Francorum [Col. 0966D] rex Christianissimus Francofordiensi conventu, ejusdem erroris (iconomachiae) suppressit insaniam quam infelicissimus quidam Felix in Gallias et Germaniam invexerat.« Platina in Vita Adriani sic ait: »Biennio post Theophylactus et Stephanus episcopi insignes Adriani nomine Francorum et Germanorum synodum habuerunt, in qua et synodus, quam septimam Graeci appellabant, et haeresis Feliciana de tollendis imaginibus abrogata est.« Idem fere dicit Paulus Aemilius lib. II de Gestis Francorum prope finem: ait enim concilium Francofordiense egisse [Col. 0967A] contra haereticos damnantes imagines: »Et imaginibus, inquit, suus honos servatus est.« Blondus decad. II, lib. I; Sabell. lib. et enneade VIII; Nauclerus generat. 27; Gablisardus Arelatensis in Chronol., ann. 816. Alanus praedicto loco refert haereticum quemdam Anselmum Riid affirmasse Nicaenam synodum pseudoseptimum concilium Constantinopolitanum de abolendis imaginibus tanquam haereticum exsecrasse, idemque fecisse Adrianum papam et Carolum regem Francofordiae.

Nicaenam II synodum a Patribus hujus concilii condemnatam esse sensit reverendissimus et illustrissimus cardinalis Baronius. Jam ante illum fere idem scripserat reverendissimus et illustrissimus etiam cardinalis Bellarminus libro VII de Imaginibus, cap. 14, etc. Sed ab eorum sententia me prope invitum abducunt duae rationes, quarum prima est quod cum historiae et acta concilii referant legatos summi pontificis Adriani, quos Ado in Chronico [Col. 0967B] Theophylactum et Stephanum nominat, huic concilio interfuisse, fieri non potuerit ut totum concilium ignoraverit qua auctoritate vera septima synodus Nicaena congregata, et quid in ea definitum fuerit. Nam cum haec synodus paulo ante sub eodem pontifice coacta esset, non potuerunt legati ejusdem pontificis auctoritatem et doctrinam illius ignorare. Ergo etiamsi falsi rumores sparsi essent de illa VII synodo, ut Genebrardus nescio quo fundamento affirmat, potuissent Patres concilii Francorfordiensis a legatis summi pontificis instrui, ipsiusque VII synodi scriptis informari ac doceri. Imo cum celebratio Nicaeni concilii esset in universa Ecclesia res celeberrima et maxime publicata, non est credibile quod inter episcopos universae Galliae et Germaniae hoc loco congregatos nemo repertus fuerit, cui de congregata septima Nicaena synodo, ejusve per pontificem facta approbatione nihil plane constiterit. Accedit quod error ille adorandi imagines ut deos, potius est error gentilium, quam aliquorum haereticorum, vel eorum qui fidem Christi [Col. 0967C] profitentur. Ergo nulla ratione credibile est, quod Bellarminus et Baronius existimant Patres concilii Francofordiensis id existimasse, aut propter solos rumores falsos id temere credidisse, praesertim cum nulla tunc esset in Ecclesia illius erroris suspicio, piique et catholici fuerint episcopi hujus concilii, de quibus suspicari non liceat quod pravo aliquo affectu erga Orientales commoti, Patribus sacrosancti concilii Nicaeni errorem attribuerint, vel eorum sententiam instar haereticorum in deteriorem partem interpretati fuerint. Altera ratio, quae me a Baronii et Bellarmini sententia compellit recedere, haec est: quod Patres hujus concilii saepe profiteantur se procedere sub obedientia Romani pontificis; et in libro Sacrosyllabo sub finem, dum sententiam contra haereticos proferunt, subjungant haec verba: »Reservato per omnia juris privilegio summi pontificis domini et Patris nostri Adriani primae sedis beatissimi papae;« item quod iidem Patres in hoc concilio saepe [Col. 0967D] profiteantur, se majorum traditiones sequi et ab eorum vestigiis non discedere: et quod Carolus Magnus, qui huic concilio interfuit, in epistola ad episcopos Hispaniae dicat, se in primis consuluisse apostolicae sedis pontificem, quid de causa in illo concilio tractata sentiret: quodque paulo infra haec verba subjungat: »Apostolicae sedi, et antiquis ab initio nascentis Ecclesiae et catholicis traditionibus tota mentis intentione, tota cordis alacritate conjungar.« Quae sane Patres concilii profiteri non potuissent, si sacrosanctam Nicaenam synodum a sede apostolica confirmatam condemnassent. Nam, ut supra probavi, ex falsa informatione non potuerunt in facto errare. Itaque si scienter et per errorem haec fecerunt, utique cum pertinacia et haeresi ista fecerunt; atque ita de auctoritate sedis apostolicae aliter senserunt, aliter locuti fuerunt. Quae cum meo judicio de tanto et tali episcoporum coetu non sint praesumenda, non est verisimile id, quod aiunt reverendissimi et illustrissimi [Col. 0968A] cardinales Bellarminus et Baronius, ipsos Patres concilii coram legatis summi pontificis et principe catholico, septimam synodum auctoritate pontificia confirmatam condemnasse, et Adriano summo pontifici restitisse. Accedit quod si hujus synodi auctoritate Nicaenum concilium damnatum, atque ita error iconomachorum ex mala etiam informatione reipsa approbatus esset, certe ante nostra tempora, illius erroris aliquis sectator ejus auctoritate se suamque sententiam munire studuisset: quod tamen nullus fecit, maxime cum paulo post Carolum Magnum in eadem Gallia exortus fuerit Claudius Taurinensis, qui errorem illum in Occidentalem Ecclesiam introducere voluit: quem sane plurimum confirmare potuisset auctoritate Occidentalis plenarii concilii, si errorem illum definitione confirmasset. At vero neque Claudius in suum favorem illud adduxit, neque Jonas Aurelianensis, qui contra illum eodem tempore scripsit, et illius fundamenta confutavit, quidquam de concilio [Col. 0968B] Francofordiensi respondit, vel quoad hanc partem scripsit. Addo ad extremum, quod Romana Ecclesia nullum unquam provinciale concilium quoad partem aliquam etiam approbaverit et receperit, in quo alia quadam ex parte cum pertinacia et haeresi aberratum fuerit. Hoc provinciale concilium, quoad eam partem quae de servitute et filiatione Christi definivit, ab Ecclesia receptum et approbatum esse supra annotavi; non est ergo credibile quod eodem hoc concilio Nicaena synodus ulla ratione condemnata fuerit. Quare non possum non hac in re illam tueri sententiam quae auctoritatibus et rationibus supra allegatis munita, sacrosancti oecumenici concilii Nicaeni II auctoritatem contra omnes iconomachos plurimum defendit, exornat et auget. Sed dices, quid est respondendum ad auctoritates librorum Carolinorum, Hincmari, Aimoini, abbatis Urspengensis, Reginonis, Adonis et Joannis Aventini, qui omnes affirmant septimam synodum in concilio Francofordiensi damnatam esse? Respondeo, Diversi diversa sentiunt; Alanus, Sanderus [Col. 0968C] et Surius locis supra allegatis dicunt, pseudoseptimam synodum sub Copronymo Constantinopoli habitam a Patribus hujus concilii condemnatam esse; sed cum praedicti historiographi scribant omnes illam synodum septimam hic condamnatam quae pro adorandis imaginibus habita est sub Constantino et Irene, sine dubio non illam pseudoseptimam, sed potius veram septimam synodum eos intellexisse concedendum est; quia haec, non illa pro adorandis imaginibus tempore Irenae imperatricis celebrata fuit. Vasquius libro II de Adorat. cap. 7, disputationis septimae, aliique plures concedunt, apud Hincmarum aliosque praedictos scriptores rerum Germanicarum de Nicaena synodo sermonem esse; sed id, quod referunt, falsum esse, falsaque pseudo-Caroli relatione deceptos ita sensisse, adeoque non majorem fidem ipsis quam pseudo-Carolinis libellis, attribuendam esse. Ego vero cum Francisco Suarez viro doctissimo opinor (Suarez, tom. I, disp. 54. sect. 3) hanc responsionem [Col. 0968D] infirmis conjecturis et testimoniis niti, quae sibi ipsis non constant.

»Nam inprimis, ut incipiamus a praefatione Eli-Phili, in qua totus discursus superioris responsionis praecipue fundatur, nulla fides ei adhiberi potest: nec verisimile est reliquos omnes historicos illi soli fuisse innixos.

»Primo quidem, quia auctores praecedentis opinionis dubitant an in illa praefatione ut est in suo originali, Francofordiense concilium nominetur: et probabilius credunt, parenthesim illam, in qua Francofordiensis concilii fit mentio, fuisse ab aliis interpositam. Quod si hoc verum est, neque Hincmarus, neque alii historici potuerunt ex hac praefatione sumere illam sententiam de damnatione synodi Nicaenae in Francofordiensi, sed ad summum, in aliquo conventiculo imperitorum et haereticorum hominum, a quibus fortasse liber ille editus est.

»Unde sumitur secunda conjectura: nam omnium recte sentientium judicio liber ille fuit a Carolo [Col. 0969A] magno editus, sed ab aliquo vel aliquibus haereticis, qui illum vel occulte vel palam Carolo obtulerunt: Carolus autem illum ad pontificem Adrianum misit, qui in scripto ad Carolum de imaginibus, librum illum ex professo confutavit. Quae omnia late probant Alanus supra, et Bellarminus dicto libro secundo, capitulo decimoquinto; ergo non est verisimile Hincmarum virum catholicum et doctum, ex sola illius libri auctoritate factum illud concilio Francofordiensi attribuisse.

»Tertio, quamvis ille liber tempore Caroli editus fuerit, tamen de praefatione, quae nunc ei praefigitur, merito Alanus et Surius dubitant an sit antiqua, vel nuper ab aliquo haeretico edita et supposita, vel saltem corrupta: nam qui praefatur, vel ficto vel ementito nomine Eli. Phili. se nominat, ut seipsum occultet, quod statim suspicionem alicujus deceptionis generat, praesertim in re adeo lubrica, et ex se suspecta. Et praeterea, quantum ex his quae Alanus [Col. 0969B] capite decimo octavo refert, conjectare possum, ipse Eli. Phili. se alium a Carolo esse ostendit: nam ex professo in eadem praefatione ostendere conatur Carolum fuisse illorum librorum auctorem, re prius deliberata cum episcopis concilii Francofordiensis; fuit ergo auctor illius praefationis Eli. Phili., non Carolus: et illa praefatio non fuit edita tempore Caroli magni: ergo nihil probabile de illa credi potest, nisi quod ab eodem sit edita, a quo denuo liber ille inventus, vel typis mandatus ante quadraginta quatuor annos solummodo. Et minimum improbabile fit Hincmarum et alios antiquos historiographos ab illa praefatione sententiam suam hausisse.

»Quarto obstat (quod Surius notavit) quia auctor praefationis dicit, synodum illam, quae a Francofordiensi damnata est, Constantinopoli fuisse celebratam: haec enim ejus verba referuntur: »Allata est in medio quaestio de nova Graecorum synodo, quam de adorandis imaginibus Constantinopoli fecerunt:« ex quo verbo colligi potest, eum non de [Col. 0969C] Nicaena, sed de Constantinopolitana synodo loqui: vel certe, cum dicat, in illa synodo actum esse de adorandis imaginibus: cumque etiam dicat (ut Bellarminus refert) Constantinopolim sitam esse in Bithynia, colligitur hominem illum prorsus fuisse imperitum, nullaque fide dignum: aut certe inferri potest, eum ex aliqua traditione aut fama credidisse quamdam Constantinopolitanam synodum rejectam esse in Francofordiensi, ignorasse vero quid in ea actum fuerit, et ex errore id addidisse.

»Ex his etiam constat quam sit infirmum testimonium Hincmari, ut credamus eum testatum esse, concilium Francofordiense damnasse synodum Nicaenam ex sola auctoritate praefationis libri Carolini; cum verisimilius sit Hincmarum talem praefationem non vidisse. Unde Alanus supra merito fidem non habet huic testimonio, nec credit esse Hincmari, quia nec liber ille Hincmari, unde sumptum dicitur, exstat, neque ad nos pervenit, nisi ex relatione Illyrici [Col. 0969D] haeretici, cui nullam fidem adhibemus, neque scimus unde fragmentum illud decerpserit, praesertim cum Trithemius inter opera Hincmari illum non numeret. Deinde in illismet verbis multa sunt falsa, et inter se pugnantia, vel parum probabilia.

»Primum, quod asserit in quadam VII synodo Graecorum quosdam dixisse imagines esse confringendas, alias vero esse adorandas; nam hoc non in una synodo, sed in diversis accidit: et ita videtur utramque synodum confundere, nam utramque illam partem dicit, non sano intellectu esse ibi definitam. Deinde, quod ait synodum Nicaenam sine auctoritate papae fuisse habitam, et Romam missam.

»Rursus, quod ait Romanum papam illam synodum Nicaenam ad se missam, et in Franciam directam ut ibi (sicut indicat) examinaretur, vel corrigeretur, est per se improbabile et ab omni vera historia alienum.

»Denique quod ibi dicitur de volumine contra Nicaenam [Col. 0970A] synodum edito, et ab imperatore Romam misso per quosdam episcopos, non consonat cum eo, quod Hadrianus refert, Carolum misisse ad se librum per Engilbertum abbatem.

»Denique de aliis historicis omnibus necessario est fatendum, aliquem errorem in eorum scriptis contineri, nam in primis Aimoinus, quem abbas Urspergensis secutus est, expresse dicit synodum Francofurti damnatam, Constantinopoli congregatam fuisse; cur ergo interpretabimur eos de Nicaena loqui?

»Dices, Qui addunt, Sub Constantino et Irene.

Respondet Alanus, illos libros quoad hanc particulam ab aliquo Iconomacho fuisse corruptos. Verum quia hoc probari non potest, nec fieri satis verisimile, dicam potius Aimoinum errasse, ignorantem quo tempore Constantinopolitana pseudosynodus congregata fuisset.

Deinde Regino, quem Aventinus imitatur, illam [Col. 0970B] synodum vocat pseudosynodum Graecorum, quo nomine appellata est ab omnibus catholicis illa synodus Constantinopolitana VII, nam Nicaena nec pseudosynodus appellari potuit, cum verissima fuerit, nec Graecorum tantum, cum universalis fuerit, et summi pontificis auctoritate coacta, cujus contrarium de illa synodo ibi indicatur.

Dices: Quomodo ergo dicit Regino illam synodum fuisse factam, pro adorandis imaginibus? Respondet Alanus, legendum esse, pro non adorandis: et particulam non vel incuria vel malitia fuisse sublatam. Sed est difficilis responsio, cum id probari non possit. Libentius dicerem ignorasse illos auctores quid in conciliis Graecorum tractatum ac definitum fuerit; sicut de Nicaena synodo prior opinio dicebat: nec sine fundamento, quia illa pseudosynodus Constantinopolitana nunquam est in Latinum conversa, quod nobis constet: et synodus etiam Nicaena post longa tempora Latinitate est donata; et ex historiis illorum temporum nihil fere certum [Col. 0970C] scire potuerunt de his quae in illis synodis tractata sunt.

Ad verba Adonis Alanus acute respondet, verba illa, »pro adorandis imaginibus« non esse conjungenda cum praecedentibus, sed cum subsequentibus, interposito comate hoc modo, »pseudosynodus, quam septimam Graeci appellant, pro adorandis imaginibus abdicata penitus,« id est, in defensionem adorationis imaginum, penitus abdicata est. Qui sensus est quidem satis consentaneus verbis ipsis: immo vix aliter commode construi possunt, quia nulla synodus appellata est septima pro adorandis imaginibus. Quod si hic sensus verus est, fortasse Regino verbis Adonis fuit deceptus, nam vel aequales fuere, vel Regino junior fuit: floruit enim Regino anno nongentesimo decimo, teste Trithemio, et tamen Ado texuit historiam usque ad annum octingentesimum septuagesimum septimum: fuit ergo Ado vel antiquior, vel, ut minimum, aequalis: fieri [Col. 0970D] non potuit, ut Regino verbis Adonis non satis intellectis deceptus fuerit, et ab eis occasionem errandi sumpserint abbas Urspergensis et Joannes Aventinus, qui absque controversia sunt longe recentiores. Imo et de Aimoino, vel Annonio idem dici potest, si fortasse ille est quem sub nomine Ammonii monachi refert Trithemius scripsisse de rebus Francorum anno nongentesimo. Quod si hic sensus non probatur, potius dicendum est (sicut de aliis) ignorasse Adonem quid tractatum sit in pseudosynodo Constantinopolitana, falsoque existimasse, in ea esse definitum imaginibus esse perfectam latriam tribuendam, quam nomine pseudosynodi Graecorum, Nicaenam synodum intellexisse.

Ex his ergo omnibus saltem concluditur evidenter nullum ex historiis posse sumi firmum argumentum, quo existimetur, Concilium Francofordiense contra veram imaginum adorationem, aut contra synodum Nicaenam aliquid definivisse. Ostendimus [Col. 0971A] item manifestis indiciis et rationibus, non potuisse concilium Francofordiense, si in eo de causa imaginum actum est, aut sententiam Hadriani papae, et Nicaeni concilii veram definitionem et auctoritatem ignorare, vel ab eis sciens et prudens dissentire, supposita reverentia, quam ex ejus actis quae exstant, scimus sedi apostolicae detulisse. Relinquitur ergo, necessario fatendum esse vel historicos errasse, vel aliqua ex parte corruptos esse eorum codices, vel certe non de vera, sed de falso nominata septima synodo locutos fuisse. Et quidem de testimonio praefationis Carolinae, et testimonio Hincmari, nulla omnino est habenda ratio: illius quidem, quoniam est ignoti auctoris, et suspecti, et quia non constat quo tempore aut loco scripta sit, aut edita, vel inventa, et quia aperta continet mendacia, et falsa testimonia, quae Nicaenae synodo imponit: hujus vero, quia non constat tale testimoniu messe Hincmari, nisi ex relatione hominis haeretici, et hostis imaginum: et quia ea [Col. 0971B] ipsa, quae in illo testimonio referuntur, parum sunt verisimilia, et aliis certis historiis consentanea. Videatur integrum opus ipsius Hincmari quod editum est anno 1615 Parisiis, ubi sine ulla lectionis varietate Constantinopoli legitur. Quae opuscula nunc integra reperies in bibliotheca veterum Patrum anno 1618 Coloniae excusa. De reliquis vero auctoribus, cum negare non possimus errorem aliquem in eorum libris reperiri, omnino enervatur in hac parte eorum auctoritas. Propter quod posset aliquis libere negare, quidquam actum esse de imaginibus in concilio Francofordiensi, neque pro illis, neque contra illas, quia neque exstant acta illius concilii quoad hanc partem, neque ullus auctor catholicus ea se vidisse refert: nam quae haeretici isto tempore sub hoc nomine divulgarunt, ab eis plane conficta sunt: unde neque exemplar designant ex quo illa transtulerint, neque locum in quo hactenus delituerint, ipsique invenerint. Neque etiam ad verbum describunt acta concilii, sicut in aliis conciliis fit, et sicut nos habemus [Col. 0971C] eam partem hujus concilii, quae est de filiatione adoptiva Christi.

Denique Jonas Aurelianensis, qui paulo post Carolum Magnum floruit, et contra Claudium Taurinensem [Col. 0972A] in defensionem imaginum ad Carolum Calvum scripsit, initio illius operis mentionem faciens concilii Francofordiensis, solum dicit in eo damnatum esse errorem Felicis de filiatione Christi adoptiva, nullam mentionem faciens, quod causa imaginum in illo concilio acta fuerit; et Walafridus Strabo in libro de Rebus ecclesiasticis capite octavo mentionem faciens erroris Graecorum circa imagines, dicit damnatum esse in concilio Romano sub Gregorio III, et subdit: »Ipsa denique querela Graecorum temporibus bonae memoriae Ludovici imperatoris, in Franciam perlata, ejusdem principis providentia scriptis synodalibus est confutata.« De concilio autem Francofordiensi nullam mentionem facit, cum tamen Walafridus ejusdem fere aetatis auctor fuerit. Non ergo caret hic modus dicendi probabili conjectura.

Quia tamen tot historiae, quae mentionem faciunt concilii Francofordiensis, referunt aliquid de imaginibus in eo actum esse, suspicari cogunt aliquod habuisse hujus rei fundamentum, et saltem traditione [Col. 0972B] vel fama publica ad eorum aures pervenisse, qui hoc scribere coeperunt, Adonis nimirum, vel Aimoini, aut Reginonis. Quare credibile est Hadrianum papam cum legatos suos ad concilium Francofordiense mitteret, per illos etiam misisse acta concilii Nicaeni, quod illo eodem tempore finitum fuerat, ut definitio illius toti Occidenti innotesceret. Atque ita fieri facile potuit, ut in concilio Francofordiensi nihil denuo de imaginibus ageretur, vel scriberetur, praeter acceptationem concilii Nicaeni, et consensionem illorum patrum in damnando pseudosynodo Constantinopolitana: et hoc fortasse est quod Ado brevibus verbis referre voluit juxta sensum supra traditum: et eadem est aliorum sententia, quamvis circa res alias vel circumstantias pertinentes ad illam pseudosynodum Constantinopolitanam, errorem aliquem ex ignoratione historiae miscuerint. Quem errorem posteriores historici, ut vidimus, emendarunt, partim ratione et certa conjectura ducti, partim quia de Nicaena synodo [Col. 0972C] clariorem notitiam adepti sunt. Sic igitur in re tam incerta merito concilium Senonense eam partem probabiliorem elegit, quae ait concilium Francofordiense Nicaeno II consensisse.«




[Col. 0971]
EX NATALIS ALEXANDRI DISSERTATIONE DE IMAGINIBUS EXCERPTA.



§ I.---Proponitur objectio Dallaei ex libris Carolinis petita.
[Col. 0971C]

[Col. 0971D] Dallaeus Calvinista aliique ejusdem sectae, et Forbesius aliique Lutherani scriptores, contra dogma catholicum de imaginum sacrarum veneratione, librorum Carolinorum doctrinam objiciunt, et probare nituntur eam septimae synodi decretis plane esse contrariam, ejusque definitionem et fundamenta omnia convellere. Quae luculentiora sunt, hic expono.

1. Ubi Scripturae loca examinavit Carolus Magnus, quae Nicaena synodus ad hanc causam protulerat, identidem testatur, quam illa constituit, imaginum »adorationem, neque per patriarchas, neque per prophetas, neque per apostolos, neque per apostolicos viros, uspiam institutam esse« (Lib. II, cap. 5); et toto ejusdem libri cap. 25 probat, »Nusquam ab apostolis, exemplis aut verbis, institutum fuisse imagines adorare.« Legendum etiam libri primi caput 30.

2. Lib. II illius operis, cap. 21, solum Deum religioso cultu colendum et adorandum probat libri illius auctor, indeque colligit nullum cultum religiosum [Col. 0972C] esse imaginibus exhibendum. »Solum, inquit, Deum colere, ipsum adorare, ipsum glorificare debere, totius [Col. 0972D] divinae Scripturae tuba terribilis intonat. Unde cavendum illis est, et modis omnibus pertimescendum, ne dum imaginum cultum et adorationem Christianae religioni ingerere nituntur, singularem unius Dei cultum et adorationem frustrare videantur. Quae duo ita inter se mutuo reluctantur, ut si unum steterit, aliud stare non possit . . . . Solus igitur Deus colendus, solus adorandus, solus glorificandus est; de quo per Prophetam dicitur: Exaltatum est nomen ejus solius (Psal. CXLVIII, 12). Cujus etiam sanctis, qui triumphato diabolo cum eo regnant, veneratio exhibenda est. Imagines vero omni sui cultura et adoratione seclusa, utrum in basilicis propter memoriam rerum gestarum et ornamentum sint, an etiam non sint, nullum fidei catholicae afferre poterunt praejudicium: quippe cum ad peragenda nostrae salutis mysteria, nullum penitus officium habere noscantur.«

Et lib. I, cap. 2, Nicaenae synodi Patres sic perstringit: »Non gratiam Dei in ea veritate quaerunt, [Col. 0973A] de qua pia Veritas et vera Pietas dixit: Si permanseritis in verbo meo, cognoscetis veritatem, et veritas liberabit vos (Joan. VIII, 31, 32); sed in imaginibus artificum industria formatis, quae spectatores suos plerumque, ob rerum gestarum memoriam, inducunt in admirationem; adoratores vero semper in errorem. Non enim mediocris est error, cum aliud adoratur religionis cultu quam is qui dixit: Dominum Deum tuum adorabis, et illi soli servies (Deut. VI, 13).«

3. Ne quis cavillator, inquit Dallaeus, hic obtrudat solemnem latriae et duliae, cultusve absoluti et relativi distinctionem, Carolus omnem omnino adimit imaginibus in religione cultum, non adorationem modo divinitati debitam, sed etiam »cultum, observationem (Lib. II, c. 23; lib. III, c. 18), venerationem (Lib. II c. 27), honoremque eum qui collo inflexo (Cap. 30), vel capite summisso exhibetur (Cap. I), vel thuris et luminarium oblatione (Cap. 2)« constat: quae voces cultum quemvis religiosum, etiam latria [Col. 0973B] inferiorem complectuntur, eumque adeo quem hodie Ecclesia Romana imaginibus deferendum putat. Vult enim Tridentina synodus fideles »imagines venerari, osculari, et coram iis caput aperire, ac procumbere.«

4. Negat Carolus eam imaginibus exhibendam, vel venerationem, quae sanctis vita functis, vel adorationem, quae viventibus ex charitatis et salutationis officio exhibetur; hoc est, civilem salutationem, quae religioso cultu longe inferior est. »Si igitur angeli, inquit, sive homines, minime adorandi sunt, salva adoratione quae charitatis et salutationis officio exhibetur, multo minus imagines, quae rationis expertes sunt, nec salutatione nec adoratione dignae, eo quod insensatae sint, adorandae sunt: quae si adorandae non sunt, imo quia non sunt, duplex illi in hac parte deliquium patrare perhibentur, sive quia eas adorant, sive quia ut hoc facerent, ab apostolis sibi traditum esse mentiuntur.« Haec lib. II, cap. 25.

5. Ne sacris quidem vasis aequiparari imagines patitur librorum Carolinorum auctor, aut divinarum [Col. 0973C] Scripturarum Codicibus; Nicaenisque irascitur, qui eas res inter se comparaverant. At qui imaginibus hodie defertur honos, longo intervallo superat eum qui vasis voluminibusque sacris in Ecclesia habetur. »Quanta (inquit) excellentia vasa divino cultui mancipata imaginibus emineant, divinae legis instrumenta demonstrant; cum utique illa, praecipiente Domino per Moysen in testimonii tabernaculo condita, et instituente vatum sanctissimo David, per Salomonem in templo Hierosolymis condita atque dicata, et typicorum sensuum arcana significaverint, et in his quae ad Dei cultum pertinent, diuturni ministerii officium gestaverint. Hae autem, salva ratione cherubim sive boum et leonum, qui non ad adorandum, sed ad rerum futurarum significationem conditi sunt, non solum a quoquam sanctorum non conditae, vel dedicatae, sed pene cunctorum divinae legis oraculorum testimoniis usquequaque sunt abdicatae. Haec quoque vasa, quae ad peragenda nostrae redemptionis mysteria, [Col. 0973D] sancta habet Ecclesia, semper sunt fidelibus necessaria, semperque in divino cultu officiosa. In vasis igitur Deo sacrificium, non in imaginibus offertur . . . . Denique sine imaginibus et lavacri unda, et sacri liquoris unctio percipi, et thymiamata adoleri, et luminaribus loca sacra perlustrari, et corporis et sanguinis Dominici consecratio effici potest; sine vasis vero nunquam. Nam et nostrae salutis auctor, cum et Veteri Testamento terminum et Novo initium poneret, non imaginem, sed calicem accepisse perhibetur: et per prophetam Dominus non ait: Mundamini, qui fertis imagines, sed: Mundamini qui fertis vasa Domini« (Isa. LII, 11). Haec lib. II, cap. 29.

Et cap. 30: »Divinae Scripturae libris, inquit, imagines rite aequiparari non possunt: cum Scripturae divinae sint à Deo praedestinatae, et per momenta saeculorum ad humanae salutis emolumenta clementi exhibitione concessae, habeantque auctores sanctos et venerabiles viros virtutum lampadibus et [Col. 0974A] miraculorum insignibus coruscantes, vel certe ipsum Dominum; imagines vero et gentilium errorum vanitate prolatae sint, et nullam salutis exhibitionem, nullam sacramenti alicujus mortalibus praerogativam adducant, sed oculis tantummodo faveant, per quos quasi per quosdam legatos gestarum rerum memoriam cordibus mandent . . . . . Unde datur intelligi non picturas, sed Scripturas, ad nostrae fidei eruditionem esse concessas. Quam ergo sit incautum, quamque a ratione remotum dicere: Sicut divinae Scripturae libros, ita imagines ob memoriam venerationis habemus, facile intelligere potest quisquis divinarum Scripturarum cognitionem habet.« Et post multa sacrarum litterarum elogia haec subjungit: »Nihil igitur horum quae perstrinximus, sive his similium, quae brevitatis studio praetermisimus, in imaginibus, o imaginum adorator, o rerum insensatarum cultor, invenire posse te constat, quae dum his omnibus meritorum praerogativis careant, dolendus potius quam [Col. 0974B] mirandus es, cur eas divinis Scripturae libris, in quibus tot bona reperiuntur, aequiparare affectes. Tu qui fidei tuae puritatem in imaginibus conservare te dicis, supplex eis astare memento, cum thymiamatibus: nos praecepta Domini solerti indagatione perquiramus in divinae legis Codicibus. Tu luminaribus per lustra picturas, nos frequentemus divinas Scripturas. Tu fucatorum venerator esto colorum: nos veneratores et capaces simus sensuum arcanorum. Tu depictis demulcere tabulis, nos divinis mulceamur alloquiis. Tu figuris rerum insta, in quibus nec visus, nec auditus, nec gustus, nec odoratus, nec tactus est: nos instemus divinae legi, quae est irreprehensibilis, in qua testimonium Domini, justitiae sive praecepta, timor sive judicia ejus inveniuntur.«

6. Idem auctor indignatur sanctorum martyrum et confessorum reliquiis et vestibus imagines a Nicaenis in honore coaequari. Nullam ergo omnino religiosam venerationem imaginibus exhibuit; cum apud omnes in confesso sit, eam quae reliquiis defertur, [Col. 0974C] longe infra latriam esse. »Sanctorum, inquit, corpora venerari, eorumque reliquiis honorem exhibere non sine causa vetustas admisit . . . . Dicant illi ubi unquam jubeamur imagines adorare? Sancti in coelestibus sedibus cum Christo vivere et eorum ossa quandoque resurrectura creduntur: at imagines nec vixisse unquam creduntur, nec resurrecturae . . . . imaginibus ergo quae nec vixisse unquam creduntur, nec resurrecturae, sed aut ignibus aut carie consumendae perhibentur, adorationem soli Deo debitam impartiri, aut segnitiei est, si utcunque agitur; aut insaniae, vel potius infidelitatis, si pertinaciter defenditur. Nos itaque nec cum Vigilantio, ejusque sequacibus, reliquias abnegantes, nec cum Simone ejusque complicibus imagines adorantes, et reliquiis sive sanctorum corporibus opportunum obsequium exhibemus; et basilicas, prout libet, sanctorum imaginibus, sive etiam auro, argentove exornamus; et servitium adorationis, sive culturae, soli Deo, cui [Col. 0974D] soli debetur, ipso opitulante, impendimus.« Haec libro III, cap. 24.

Multo minus patitur imagines componi cum cruce, quia crucis vexillo antiquus hostis, non imaginibus, victus est; et crucem jubemur tollere, non imagines. »Non sunt igitur imagines cruci aequiparandae, non adorandae, non colendae, sed huic mundo cum caeteris quae mundi sunt relinquendae.« Haec libro II cap. 26.

7. Hunc auctorem ne relativam quidem venerationem admittere constat ex libro III, cap. 16: »Dicant igitur, inquit, quibus hoc tam peculiare est dicere, quia imaginis honor in primam formam transit: dicant si hoc legerint, aut quibus valeant testimoniis approbare; Dominus namque et Salvator noster non ait: Quandiu fecistis imaginibus, sed: Quandiu fecistis uni de minimis istis, mihi fecistis (Matth. XXV, 40). Nec ait: Qui imagines, sed: Qui vos recipit, me recipit« (Matth. X, 40). Et lib. IV, cap. 10, de Epiphanio [Col. 0975A] diacono sic loquitur: »Dixit enim, imaginem per nomen significationis, ad primae formae honorem, id est, ad sancti in cujus nomine praetitulatur, venerationem posse deduci, quod fieri posse, nullis rationis indiciis evidentibus potest approbari.«

8. Nonne is auctor ea quae olim a Nicaenis et Romanis »ante sanctorum imagines concinnantur luminaria, et adolentur thymiamata,« palam et verbis quidem acerbissimis insectatur? Nonne iis hoc nomine »vesaniam rationabiliter subsannandam« exprobrat? Nonne, quem damnat, hujus venerationis ritum sic describit, ut eumdem esse cum eo appareat, qui ab adversariis usurpatur? Nam de duarum pulchrarum feminarum imaginibus verba faciens, quarum una Mariae sit, altera Veneris; »Ista, inquit, qui superscriptionem Dei Genitricis habet, erigitur, honoratur, osculatur.« Quae nemo non videt, inquit Dallaeus, eadem illa esse quae hodie fiunt.

9. Eodem pertinet quod ille scribit lib. IV, cap. [Col. 0975B] 21. Refert enim eo loco B. Virginem pingi solitam, aselli gestamine vectam, puerum in ulnis ferentem, Joseph praevio in Aegyptum descendentem. Ex ea autem pictura argumentatur: Si imago Virginis adoranda sit, adorandam itidem esse animantis imaginem, quod nullo pacto earum in adorando diremptio fieri possit: »Aut utriusque adoratio est spernenda, aut utraeque sunt adorandae.« Ergo cum hoc sit absurdissimum, illud ponendum atque confitendum esse concludit. Jam quis non intelligit, ea ratiocinatione quamlibet imaginum adorationem, seu absolutam, seu relativam, seu latriam, seu duliam, omnino funditusque subverti, cum istorum cultuum nullus, quantumvis exiguus, animantis imagini conveniat? »Cum ergo, inquit, altera ab altera dirimi sine dissidio nequeat, et utraeque, ne forte animantis imago adoretur, adorari non debeant, restat ut utraeque adorationis honore careant: et ornamentorum solummodo in basilicis, aut in quibuslibet locis loca teneant, et aspicientibus rerum gestarum memoriam [Col. 0975C] praebeant.«

10. Praeterea, Nicaenos Patres imprudentiae et praesumptionis arguit lib. III, cap. 11, quod anathema dixerint totius mundi Ecclesiis, antequam a singularum provinciarum Ecclesiis, missa legatione, scriptisque epistolis sciscitati essent, »Utrum imagines adorari, aut non adorari deberent.« Illud eorum anathema »dementissimum« vocat; aitque, »Tolerabilius esse ab istis exsecrari, quam cum illis res insensatas contra divinarum Scripturarum instituta adorare.« His itaque aliisque de causis, Nicaenam hanc synodum longe et ultra quam dici potest, ab illa distare ait quae olim in eadem urbe contra Arii perfidiam habita fuerat: »Cum illa, inquit, Ecclesiam catholicam ab errore reducat, ista e contrario in errorem inducat; illa a periculosissimo Arii naufragio eam depellat, ista eam in adorandarum imaginum naufragium coactam impellat; illa Filium esse Patri consubstantialem et coaeternum perdoceat, [Col. 0975D] ista res insensatas adorare percenseat, etc. In illa exsecrentur eorum blasphemiae, qui, Filium coessentialem Patri nec credunt, nec fatentur; in ista abominetur, eorum puritas, qui, spreta picturarum adoratione, soli Deo se servituros strenua mente et devoto pectore profitentur.« Ex quibus colligit Dallaeus, cap. 3, novam tum temporis apud Christianos fuisse opinionem, quam nunc de imaginum veneratione tuemur, eamque catholicos tum impugnasse, sicut hodie protestantes oppugnant; Carolum Magnum, inquam, totumque una Germaniae ac Gallicanae Ecclesiae clerum.



§ II.---Responsio illorum confutatur, qui libros Carolinos alicujus haeretici opus esse scripsere; et ostenditur illorum auctorem esse Carolum Magnum.

Cum Surio, et Bellarmino, aliis nonnullis visum est libros Carolinos religiosissimo imperatori perperam ascriptos, et a nescio quo scriptos haeretico, [Col. 0976A] ipsiusque oblatos majestati, ab eos missos ad Hadrianum Romanum pontificem per Angilbertum abbatem, ut eos refelleret; sed non ita se res habet. Fuerunt enim hi libri vel a Carolo Magno vel, eo jubente, ab alio, regio ejus nomine compositi ac vulgati.

Id vero probatur ex totius operis praefatione. »Quoniam, inquit, in Ecclesiae sinu regni gubernacula Domino tribuente suscepimus, necesse est ut in ejus defensione, et ob ejus exaltationem, Christo auxiliante, toto annisu certemus.« Mox: »Quod opus, inquit, aggressi sumus, cum cohibentia sacerdotum in regno a Deo nobis concesso, catholicis gregibus praelatorum, non arrogantiae supercilio, sed zelo Dei et veritatis studio.« Et libri I cap. sexto, »Pippinum regem venerandae memoriae genitorem suum« appellat; cujus suaque cura effectum ait, ut Gallicanae aliaeque Occidentis Ecclesiae, in psallendi ordine cum Romana concordarent.

Secundo, id probatur ex epistola synodali concilii [Col. 0976B] Parisiensis sub Ludovico Pio in eadem causa habiti, ad Ludovicum et Lotharium imperatores, data. »Eamdem porro synodum, inquit, cum sanctae memoriae genitor vester coram se suisque perlegi fecisset, et multis in locis, ut dignum erat, reprehendisset, et quaedam capitula, quae reprehensioni patebant, praenotasset, eaque per Angïlbertum abbatem eidem Hadriano papae direxisset, ut illius judicio et auctoritate corrigerentur: ipse rursus favendo illis, qui ejus instinctu tam superstitiosa tamque incongrua testimonia memorato operi inseruerant, per singula capitula in illorum excusationem respondere quae voluit, non tamen quae decuit, conatus est.«

Tertio, probatur ex Hadriani I responsione ad Carolum Magnum missa, qua primo testatus quanto cum amore Angilbertum abbatem suscepisset, addit: »Inter quae edidit nobis capitulare adversus synodum, quae pro sacrarum imaginum erectione in Nicaea acta est.« Tum per unumquodque capitulum responsum reddere aggreditur. Sunt autem ipsa Carolini [Col. 0976C] operis capitula, mutato duntaxat ordine.

Quarto, Hincmarus Rhemensis archiepiscopus, lib. contra Hincmarum Laudunensem, cap. 20, de synodo septima loquens a Francofordiensi concilio abdicata, haec subjungit: »De cujus destructione non modicum volumen, quod in palatio adolescentulus legi, ab eodem imperatore (nimirum Carolo) Romam est per quosdam episcopos missum, in cujus voluminis quarto libro haec de universalis nomine scripta sunt.« Atque hoc loco Hincmarus vigesimum octavum libri quarti caput describit, plane idem cum eo quod legitur in libris Carolinis a Tilio editis.

Quinto, exemplaria mss. Vaticanum et Tilianum Caroli nomen praeferunt. Postremi hunc fuisse titulum Tilius ipse Meldensis episcopus prodidit: »In nomine Domini et Salvatoris nostri Jesu Christi, incipit opus illustrissimi et excellentissimi seu spectabilis viri, Caroli, nutu Dei regis Francorum, Gallias, Germaniam, Italiamque, sive harum finitimas provincias, [Col. 0976D] Domino opitulante regentis, contra synodum quae in partibus Graeciae pro adorandis imaginibus stolide sive arroganter gesta est.« Itaque Carolus Magnus istius operis auctor est, aut certe eo jubente, ab alio ex ejus persona et nomine illud est editum.

Quatuor tamen operis Carolini libros ad Hadrianum pontificem a Carolo Magno per Angilbertum missos non existimo, quanquam asserere videatur Hincmarus, sed capitum duntaxat lemmata sive titulos. Primo, quia nec argumentis, nec conviciis quae toto continentur opere, pontifex respondet, responsurus utique si legisset; sed unicuique titulo simplicem ejus quod reprehensum ac improbatum est, defensionem subjicit. Secundo, quia nec ad singula capitum lemmata respondet, nec eo, quo in libris quatuor proposita sunt, ordine. Tertio, quia Hadrianus, in Apologiae cap. vigesimo quinto, postremum capitulum ex misso ad se capitulari refert, in quo Francofordienses praesules ita loquuntur: »Ut sciat [Col. 0977A] dominus apostolicus, et Pater noster, et cuncta simul Romanorum Ecclesia, ut secundum quod continetur in epistola beatissimi Gregorii, quam ad Serenum Massiliensem episcopum direxit, permittimus imagines sanctorum quicunque eas formare voluerint,« etc. Quod ultimum capitulum in libris Carolinis non exstat. Itaque non inanis est conjectura, Carolinos libros aliquot annis ante Francofordiensem synodum, jubente Carolo, vel eo etiam navante operam, fuisse conscriptos, nempe post triennium a Nicaena secunda synodo, id est, anno circiter Christi septingentesimo nonagesimo, ut ipsius Carolini operis praefatio testatur, postquam acta septimae synodi, e Graeco in Latinum translata, in Gallias perlata sunt. Quae acta cum Francofordiensis concilii Patribus displicuissent, ac ea de re certiorem facere Hadrianum papam decrevissent, excerpta fuere ex libris Carolinis lemmata capitum, non eodem quo in libro erant, sed quo visum est collectori, ordine. Ideo Capitulare id vocat [Col. 0977B] Hadrianus initio Apologiae. Ut ut est, libros Carolinos Ecclesiae Gallicanae et Germanicae tunc temporis de imaginibus sententiam exhibere constat, cum eadem tradant quae Francofordiensis synodus, quae Jonas Aurelianensis, quae Agobardus, quae Walafridus Strabo, quae Parisiensis sub Ludovico Pio conventus.

Nunc audiendae ac diluendae Bellarmini rationes, quibus probare sibi visus est libros illos non a Carolo Magno, sed ab aliquo haeretico scriptos esse. Prima est quod exstet Hadriani ad Carolum apologia, qua refelluntur: ex qua intelligitur ipsos ab aliquo haeretico compositos, et a Carolo ad pontificem missos, ut ipsis responderet.

Responsio. Nulla est haec ratio: dissimulavit enim prudentissimus pontifex, quod non ignorabat, nomen auctoris horum librorum, nec Carolo Magno tribuere ipsos voluit, qua parte reprehensioni obnoxii erant, ne illius animum offenderet; tribuit vero qua parte laude digni erant, ut ipsum demereretur. Quanquam non totum opus Carolinum ad Hadrianum pontificem [Col. 0977C] missum est, ut mox diximus, sed excerpta ex eo capitum lemmata: e quibus Carolo Magno postremum tribuit pro sua prudentia, quod illud unum approbatione dignum esset, caetera ejus esse dissimulat. »Hoc sacrum (inquit) et venerandum capitulum multum distat a totis supradictis capitulis, et idcirco eum agnovimus vestrae a Deo servatae orthodoxaeque regalis excellentiae esse proprium in eo ubi rectae fidei plena penitus confessa est sensum sanctissimi Gregorii sequi.«

Secunda ratio Bellarmini. Constat ex historicis, Gregorium II, Adrianum I, Leonem III, imperatores Graecos excommunicasse, et imperium in reges Francorum transtulisse, quia Graeci imperatores iconomachi erant: non est ergo verisimile Carolum Magnum eadem haeresi laborasse, et pro errore Graecorum contra Romanum pontificem scripsisse.

Responsio. Libri Carolini iconomachos sexcentis in locis impugnant damnantque, tantum abest ut iconomachorum [Col. 0977D] sententiam tueantur. Non sequitur ergo Carolum Magnum illorum auctorem non fuisse, quia iconomachorum haeresi infectus non fuit. De imperii translatione alias dicemus.

Tertia ratio Bellarmini. Claudius Taurinensis, iconomachiae patronus, tempore Caroli Magni ne mutire quidem ausus est, teste Jona Aurelianensi episcopo. Summa igitur impudentia est libros contra imagines Carolo tribuere.

Responsio. Falsum semper supponit Bellarminus. Libri enim Carolini non favent iconomachis, cum destrui non permittant imagines; imo nec earum honorariam adorationem penitus improbent, sed cultum duntaxat latriae, quem ipsis putabant a synodo septima decretum. Sicut ergo perperam colligeretur septimam synodum a concilii Francofordiensis trecentis Patribus, agente etiam Carolo Magno, damnatam non fuisse, quia Carolus Magnus religiosissimus princeps fuit, non iconomachus: ita perperam colligitur [Col. 0978A] libros Carolinos eo auctore scriptos non fuisse, quia iconomachus non fuit. Eadem quippe sententia est concilii Francofordiensis et operis Carolini.

Quarta ratio Bellarmini. In concilio Gentiliacensi sub Pippino Caroli Magni patre, Graecorum error contra sacras imagines, praesentibus Graeci imperatoris legatis, confutatus est; et ad concilium Romanum sub Stephano pro restituendis imaginibus celebratum misit Carolus duodecim Gallicanae Ecclesiae praesules. Itaque immerito in iconoclastam transformatur Carolus Magnus.

Responsio. Totum concedimus; sed hinc non sequitur Carolum Magnum auctorem non esse librorum Carolinorum. Hi enim libri Gallicanorum praesulum sententiam exprimunt ac propugnant, imagines in templis ad ornatum, et ad rerum gestarum memoriam servandas, non vero adorandas. Quamobrem non transformatur in iconomachum Carolus Magnus, [Col. 0978B] etsi eorum asseratur auctor.

Quinta ratio Bellarmini. Carolus et Hadrianus semper fuere conjunctissimi, defunctoque Hadriano epitaphium posuit Carolus. Vix igitur credi potest illum tam acri stylo in laudatum pontificem scripsisse, alteriusque fuisse fidei et religionis.

Responsio. Etsi conjunctissimi fuerint, sequiturne imperatorem a pontifice de cultu imaginum non dissensisse? Certe Ludovicus Pius conjunctissimus erat Eugenio II, a quo tamen in eadem quaestione dissensit, ut ex actis concilii Parisiensis compertum est. Sicut ergo Ludovicus Pius Jeremiae et Jonae Gallicanis episcopis in mandatis dedit, ut Eugenii animum leniter ad id quod optabant, inclinarent, et cum ipso reverenter agerent ac modeste: ita verisimile est Carolum Magnum in mandatis dedisse Angilberto abbati, ut venerabundo, non procaci animo cum Hadriano ageret, et excerpta ex libris Carolinis capita contra Nicaenam synodum secundam cum eo communicaret. Haec Hadrianus accepit, legit, confutavit. [Col. 0978C] Nihil propterea venerationis et amicitiae suae erga summum pontificem remisit Carolus Magnus. Nec sequitur Carolum Magnum et Gallicanos praesules, alterius fuisse ab Hadriano fidei et religionis, quia imagines memoriae tantum instructionisque causa habendas, non vero adorandas contendebant. Nondum enim erat eliquata et plane perspecta veritas (ut sancti Augustini verba usurpem sanctum Cyprianum et Africanos antistites excusantis, circa baptismum haereticorum aliud a Stephano I pontifice maximo et reliqua Ecclesia sentientes), nec agnoscebant adhuc plenarium ea de re totius Ecclesiae concilium. Neque enim cum septimam synodum impugnabant, rem sibi putabant esse cum oecumenica synodo, sed cum nationali duntaxat concilio Graecorum. Ita passim librorum Carolinorum auctor profitetur, queriturque quod illa sibi universalis aut septimae synodi nomen arrogaret: Quam oecumenicam dici posse negat, ad quam soli Graeci convenissent, [Col. 0978D] reliquarumque provinciarum Ecclesiae convocatae, aut sententiam per epistolas encyclicas, more ecclesiastico, rogatae non fuissent.

Sexta ratio Bellarmini. Certum est Carolum hominem Graece et Latine peritum, prudentem et ingeniosum fuisse: libri autem isti hominis barbari, imperiti ac levis esse videntur.

Responsio. Etsi rudes et inconditi fingantur hi libri, et tales videri possint, si cum scriptis elegantioribus conferantur, non tamen si cum aliis ejusdem aevi lucubrationibus componantur. Ingenium enim, eruditionem, facundiam tantam, quanta in praestantissimis illius saeculi viris effulgebat, sui auctoris testantur. Sed age, ea expendamus, quibus Bellarmini cardinalis censura nititur. Scriptor ille, inquit, Constantinopolim urbem notissimam in Bithynia esse dicit, cum nemo nesciat esse in Thracia; in eaque urbe concilium pro cultu imaginum celebratum asserit, cum tamen Nicaeae celebratum nemo nesciat, [Col. 0979A] nisi qui nihil legit. Tum quaedam de eucharistia dicta Patribus Nicaenis tribuit, quae non ipsorum, sed adversariorum erant. Sed hae mentis non satis attentae allucinationes, vel memoriae lapsus saepenumero exquisitis eruditisque ingeniis excidunt. Sine imperitia ergo et stultitia nescire potuit Carolus Magnus Constantinopolim Thraciae, non Bithyniae, urbem esse. Asserere etiam absque foedae ignorantiae labe potuit, concilium pro cultu imaginum Constantinopoli celebratum, quia primo Constantinopolim convocatum fuerat, et postea ob iconomachorum tumultus, Nicaeam translatum est. Tandem quod Nicaenis Patribus iconoclastarum de eucharistia dicta tribuit, ex praecipiti Nicaenorum actorum lectione factum est: cum enim Constantinopolitanae contra imagines pseudosynodi acta Nicaenis permista sint, proclive fuit ut auctor, qui illa cursim legit, vel forte illorum duntaxat excerpta collecta ab homine non satis accurato, per incogitantiam ea verba Nicaenorum [Col. 0979B] Patrum esse putaverit, quae revera sunt iconomachorum.

Instat Bellarminus, librorum Carolinorum auctorem duo insignia mendacia de Nicaenis Patribus, quo ipsis invidiam conflaret, per summam calumniam obtrusisse; unum quidem, quod ii synodicum decretum sine consensu Romani pontificis fecissent; alterum, quod definivissent, imagines cultu latriae adorandas esse.

Respondeo, Carolini operis auctorem nullibi asserere quod Nicaena pro cultu imaginum synodus absque Romani pontificis auctoritate definitionem ediderit: imo scriptas a Constantino et Irene de synodo convocanda ad Adrianum I litteras diserte nominat: Adriani cum Tarasio Constantinopolitano patriarcha conjunctionem ad imaginum adorationem asserendam ac promovendam memorat: ac Joannem presbyterum objurgat quod Hadriani et Tarasii conspirationem in causa imaginum adulatorie commendasset (Lib. II, cap. 4), et detorto Davidici versiculi [Col. 0979C] sensu: Misericordia et veritas obviaverunt sibi; justitia et pax osculatae sunt (Psal. LXXXIII, 11). Scripsit quidem Hincmarus lib. contra Hincmarum nepotem, cap. 20, »Nicaenam synodum de imaginibus definivisse sine auctoritate apostolicae sedis.« Sed error Hincmari ad Carolum Magnum non pertinet.

Non imposuit etiam Nicaenae synodo Carolini scriptor operis, quod imagines latriae cultu adorandas definivisset, sed ejus sensum non assecutus, existimavit rem ita se habere, quanquam disertis verbis id negassent Nicaeni Patres: existimavit, inquam, synodum distinctione adorationis honorariae et adorationis latriae fucum fecisse, et errorem palliatum asseruisse, quem Constantinus episcopus absque verborum ambagibus protulisse visus erat. »Errorem, inquit, illi videntur plebibus ingerere palliatum. Aiunt enim: Non adoramus imagines ut Deum, nec illis divini servitii cultum impendimus, sed dum illas aspicimus et adoramus, illo mentis nostrae acumen [Col. 0979D] defigimus, ubi eos, quorum illae sunt, esse non ignoramus.« Haec libro III, cap. 17.



§ III.---Ad objectiones ex libris Carolinis petitas respondetur.

Relicta igitur Bellarmini cardinalis responsione, relictis etiam responsionibus aliorum qui librorum Carolinorum auctorem, et totam eo tempore Gallicanam Ecclesiam, venerationem imaginum impugnasse leviter fatentur, respondeo, libros Carolinos solum cultum latriae per se imaginibus abdicare, qui scilicet Deo soli debitus est. Hunc scilicet cultum a synodo Nicaena sancitum arbitrabantur Gallicani praesules et Carolus Magnus. Cultus enim quo imagines propter insidentem sanctitatem colerentur, et in ipsis collocarent Christiani spem suam, et ipsis servirent, et qui vetitus est hoc praecepto legis divinae: Dominum Deum tuum adorabis, et illi soli servies (Deut. VI, 13), est cultus latriae. Hunc autem solum illicite deferri [Col. 0980A] contendit imaginibus librorum Carolinorum auctor, quem a Nicaena synodo ipsis adjudicatum putabat. Id autem ipsi persuaserat partim aequivocum adorationis nomen quo illa synodus usa est, partim Constantini Constantiae Cypri episcopi sententia, prout in actis ejusdem synodi Latine redditis legebatur, his concepta verbis: »Suscipio et amplector honorabiliter sanctas et venerandas imagines secundum servitium adorationis quod consubstantiali et vivificatrici Trinitati emitto; et qui sic non sentiunt, neque glorificant, a sancta catholica atque apostolica Ecclesia segrego, et anathemati submitto, et parti qui abnegaverunt incarnatam et salvabilem dispensationem Christi veri Dei nostri emitto.« Proclives erant praeterea Galli nostri, et ipse imprimis imperator Carolus Magnus, ad credendum Graecam levitatem in eum errorem lapsam esse ut supremam adorationem imaginibus deferret. Offensus enim erat Constantino Graecorum imperatori Carolus, quod contempta sorore [Col. 0980B] sua, quam ipsi desponderat, Mariam Armenam duxisset. Hinc inter principes et gentem utramque offensio et invidia. Politica itaque studia Carolum Magnum et Gallicanos Germanosque praesules in partes traxere contra synodum a Graecis Nicaeae celebratam (hanc enim pro oecumenica non habebant); in eam strinxere calamum atque ut ingenii acumine et eruditione Graecis erant superiores, invidiose disputavere, ex aequivoco adorationis nomine ab ipsis usurpato, et ex Constantini episcopi sententia litigandi occasionem sumpsere; infirmas plerasque probationes ab ea synodo in medium adductas suggillavere. Constantinum et Irenem imprimis irridendos propinarunt, quod scripta sua divalia nuncupassent, quod seipsos praedicarent in epistola ad Hadrianum papam his verbis: »Elegit nos Deus, qui in veritate quaerimus gloriam ejus;« quod gentili more de Deo scripsissent: »Rogamus tuam Paternitatem, et maxime Deus rogat qui neminem vult perire.« Quod scripsissent incongrue et superbe: »Per eum qui [Col. 0980C] conregnat nobis Deus.« Synodum Nicaenam rident, quod mulierem institutricem et doctricem habuerit, scilicet Irenem. In Tarasium patriarcham multa effutiunt, ipsi vitium ordinationis exprobrant, quod ex laico ad sedem Constantinopolitanam assumptus esset, quod rectam de Spiritu sancto fidem non profiteretur, quem non ex Patre et Filio, sed ex Patre per Filium procedentem dicebat, et novo absurdoque vocabulo, »Patri et Filio contribulum.« Suffragium Constantini episcopi acrius impugnant, tum aliud Eutymii Sardensis illius simillimum. Multa apocrypha, quorum auctoritate usi sunt Graeci in synodo Nicaena, rejiciunt; locutiones nonnullas episcoporum paulo duriores carpunt: quod reprehensione dignum videatur, sive propter minus congruam rationem, sive propter aequivocationem, et ambiguitatem verborum, sive ob sermonis novitatem, aut barbariem, intactum dimittunt nihil. Conviciis etiam Graecos et eorum synodum afficiunt. Uno verbo totum opus Carolinum [Col. 0980D] sui auctoris in Graecos offensionem et invidiam spirat. Unde mirum non est quod ex praejudicatae mentis affectu ipse existimaverit Nicaenam synodum adorationem supremam, seu cultum latriae imaginibus sanxisse, eoque nomine ipsam impugnaverit impotentius.

Quod porro eam duntaxat adorationem imaginum impugnet librorum Carolinorum auctor, pluribus ostenditur. Primo ex cap. secundo libri primi. »Sed in imaginibus, inquit, artificum industria formatis, quae spectatores suos plerumque ob rerum gestarum memoriam inducunt in admirationem, adoratores vero semper in errorem: Non enim mediocris est error cum aliud adoratur religionis cultu, quam is qui dixit: Dominum Deum tuum adorabis, et illi soli servies (Deut. VI, 13).« Adorationem absolutam, quae objecto religionis debetur, alteri a Deo exhiberi posse merito negat, non autem venerationem quamlibet. Hanc enim cruci, sanctis et eorum reliquiis. [Col. 0981A] Codici Evangeliorum, vasis sacris deberi, in progressu operis agnoscit, hancque religionis cultum, id est, a religione imperatum, vocare non gravaretur, cum rem ipsam hoc vocabulo significatam admittat.

Et infra. »Ecce cernuntur plures stare imagines. . . . . in quibus quidem, quantum in illis est, et imaginis similitudo, et superscriptio nominis una est: verbi gratia et imago Pauli est, et superscriptio: Sanctus Paulus. Sciscitandum ab eis est qui tanto errore laborant, ut eas pro arbitrio suo, et veritatem, et sanctas, et veras, et non potius, secundum venerabilium Patrum traditionem, sanctorum imagines dicunt, quae cunctis comparata sanctior vel verior, quae omnium sanctissima aut verissima esse credenda est, quas dum eos aequales dicere pro materiarum et magnitudinum, vel operum discretione, ratio non permiserit, et quasdam quibusdam sanctiores, et quasdam sanctissimas fateri compescuerit, [Col. 0981B] profiteri compelluntur secundum veritatis indagatricem rationem, nec veritatis capaces nec sanctas dici debere.« Putabat imagines sanctas et veras a Graecis appellari propter internam aliquam sanctitatem, idque unum impugnat: non autem sanctas dici improbat ob respectum ad sanctos. Et si neque hac ratione sanctas vult appellari, solo de nomine litigat.

Secundo, idem colligitur ex capite decimo octavo ejusdem libri. »Jam vero, inquit, quia se imaginum inspectione salvandos credunt, sicut serpentis inspectione Israeliticus populus a serpentium morsibus sanabatur, si qua forte eis corporis inclementia accesserit, recurrant ad imagines, easque aspiciant, quatenus dum illarum inspectione minime sanati fuerint, revertantur ad Dominum, et per sanctorum intercessiones ab eo sanitatem se accepturos credant, qui totius sanitatis et vitae est auctor.« Falso supponit Nicaenam synodum docuisse spem in imaginibus [Col. 0981C] collocandam, divinam aliquam vim illis inesse, et beneficia posse ab ipsis exspectari aut rogari. Solam ergo adorationem quae objecto spei nostrae et bonorum omnium auctori defertur, scilicet cultum latriae, imaginibus sanctorum exhibendam negat. Caeterum vult per sanctorum intercessiones sanitatem a Deo exspectari ac rogari: si in omni loco, et maxime in ecclesiis quae imaginibus ornatae erant, cur non etiam coram imaginibus?

Tertio, idem colligitur ex cap. vigesimo quarto ejusdem libri. »Sed nec illud, inquit, quod scriptum est; Vultum tuum deprecabuntur omnes divites plebis (Psal. XLIV, 13), de quodam manufacto vultu intelligendum est: praesertim cum manufacti vultus ideo non deprecandi sint, quia nec exaudire queunt. Omne quod deprecatur, ideo deprecatur ut exaudiat: et omne quod exaudit, irrationale esse non debet: omne igitur quod deprecatur, irrationale esse non debet: quod si deprecari non debet, multo minus adorari, cum videlicet adoratio deprecationi emineat. Nam si manufacti [Col. 0981D] vultus deprecandi et adorandi sunt, ut illi garriunt, necesse est ut deprecantes exaudire et adorantibus favere credantur: et si deprecantes exaudire, adorantibusque favere creduntur, necesse est ut vita eis sensuum capax inesse credatur. Non autem inest eis vita sensuum capax: non igitur, ut illi garriunt, adorandi vel deprecandi sunt.« Errore facti septimae synodi Patribus tribuit, quod imaginibus supplicandum senserint ac decreverint. Adorationem itaque supremam, aut cultum certe religiosum absolutum, qualem sanctis exhibemus, negat imaginibus sanctorum deferendum, non venerationem quae rebus sacris propter aliud exhibetur; ex ea namque non sequitur illas rogari. Ita crux Domini, et ejus figura, Codex Evangeliorum, vasa sacra, sanctorum reliquiae, loca sancta, veneratione digna librorum Carolinorum auctor agnoscit; quibus tamen non supplicatur, quia nec exaudire queunt.

Quarto, idem colligitur ex libri secundi cap. septimo. [Col. 0982A] »Non mirandum est, inquit, si fallantur in minimis, qui falluntur in magnis: nec in eo amplius illorum error admirandus est, quod ideo se justos, quia imagines adorant, esse gloriantur, nos autem qui eas adorare contemnimus, peccatores fateantur: cum ob illarum amorem et Scripturarum divinarum puritatem violare conentur, et potissimum suae fidei emolumentum in his esse arbitrentur; et eos qui spretis his, sive caeteris hujuscemodi vanitatibus, soli Deo serviunt, eumque colentes adorant, anathematizare obstinata mente nituntur.« Ex aequivoco adorationis vocabulo Nicaenis Patribus invidiam facit, et dicam scribit erroris, quasi adorationem et servitutem soli Deo debitam cum imaginibus partiti sint; quasi potissimum fidei suae emolumentum in his constituerint; quasi Christianae justitiae praecipuam partem in adoratione imaginum positam sint arbitrati.

Quinto, idem colligitur ex cap. decimo tertio ejusdem libri. »Unde, inquit, sicut in caeteris, ita et in [Col. 0982B] hoc exemplo assertio frustrabitur, qui suum errorem in adoratione imaginum enitentem in eo fulcire conentur, quod Silvester Romanae Ecclesiae praesul Constantino imperatori apostolorum imagines detulisse legitur. Detulit ergo eas illi ad videndum, non ad adorandum: detulit, non ut adorare, quem a simulacrorum cultu abstrahere, et ad solius Dei adorationem convolare hortabatur, compelleret: sed ut idem imperator, quos in somnis viderat, eorum vultus in picturae fucis cognosceret. Detulit, non ut ab idolorum cultura fugientem, imaginum adorationi cedere informaret, et ab hostili gladio liberatum, intestini ensis rigore perimeret, sed ut per res notas ad res ignoratas ejus mentem extolleret.« Illam rursus adorationem duntaxat imaginibus abjudicat, quae soli Deo debita est, et quam gentiles ad simulacra et idola transtulere. Sed venerationem inferioris gradus, sive adorationem honorariam imaginum Constantino jubere potuisse sanctum Silvestrum fatetur, quamvis [Col. 0982C] illud exemplum in consequentiam trahi non deberet, etiamsi jussisset, quia recens converso principi lac propinandum erat, Christianis autem in fide firmatis cibi solidiores porrigendi, secundum Apostoli regulam. »Has igitur, inquit, ei etsi adorare jussisset, cum tamen non jusserit, ideo fortassis juberet, ut eum qui visibilium cultor erat, per visibilia ad invisibilia provocaret, non ut nos de invisibilibus ad visibilia revocaret. Nec ideo nobis, qui ad percipiendum solidum cibum vires accepimus, ad lacteam escam lactentium more infantium redeundum esset, si illi cui necdum per fidei teneritudinem solidus cibus impertiri poterat, sine dolo lac concupiscendum daretur in quo cresceret.« At si adorationem honorariam imaginum, sive illarum venerationem respectivam, propter sanctorum reverentiam et amorem, illicitam et divina lege vetitam existimasset librorum Carolinorum auctor, non dixisset Silvestrum Constantino lacteam escam porrexisse, si ipsi SS. Petri et Pauli adorandas imagines proposuisset, sed potius [Col. 0982D] escam lethiferam et venenum propinasse.

Sexto, ex cap. vigesimo primo ejusdem libri. »Unde, inquit, cavendum illis est, et modis omnibus pertimescendum, ne dum imaginum cultum et adorationem Christianae religioni ingerere nituntur, singularem unius Dei cultum et adorationem frustrari videantur . . . . Ac per hoc si religionis Christianae arx, sive munimen, et gloriosum insigne, unius Dei cultus et adoratio est; imo quia est, hanc imaginibus, vel quibuslibet rebus exhibere, contra religionem Christianam est, et si has non adorare seu colere, contra religionem Christianam est, ut illi delirant; solum Deum adorare, seu colere, ejusque cultus et adorationis arcem singularem esse fateri, contra religionem Christianam erit. Solus igitur Deus colendus, solus adorandus, solus glorificandus est.« Solam adorationem, quae gloriosum insigne unius Dei est, imaginibus, vel aliis rebus exhibere, contra religionem Christianam esse contendit: non vero venerationem [Col. 0983A] quamvis religiosam. Siquidem sanctis cum Christo regnantibus hanc asserit ibidem. »Cujus etiam sanctis, inquit, qui, triumphato diabolo, cum eo regnant, sive quia viriliter certaverunt ut ad nos incolumis Ecclesiae status perveniret, sive quia eamdem Ecclesiam assiduis suffragiis et intercessionibus adjuvare noscuntur, veneratio exhibenda est.« Imaginibus quidem parem ac sanctis ipsis venerationem exhibendam negat, omnem cultum et adorationem ipsarum excludit absolutam, qua nimirum propter seipsas colantur, non autem relativam. Nec aliud significant haec verba: »Imagines vero omni sui cultura et adoratione seclusa, utrum in basilicis propter memoriam rerum gestarum, et ornamentum sint, an etiam non sint, nullum fidei catholicae afferre poterunt praejudicium.« Quod si pertinacius quis contendat respectivam quoque venerationem auctorem illum, et Gallicanos Germanosque praesules imaginibus sanctorum abjudicasse, dicemus ipsos non impugnasse venerationem illam ut illicitam et [Col. 0983B] divina lege ex sese prohibitam, sed ut periculosam propter abusum imperitorum. Quod plane significant haec verba: »Cavendum illis est et modis omnibus pertimescendum, ne dum imaginum cultum et adorationem Christianae religioni ingerere nituntur, singularem unius Dei cultum et adorationem frustrari videantur.«

Septimo, idem colligitur ex cap. decimo sexto libri tertii. »Nam, inquit, dum nihil nos in imaginibus spernamus praeter adorationem, quippe qui in basilicis sanctorum imagines, non ad adorandum, sed ad memoriam rerum gestarum, et venustatem parietum habere permittimus, illi vero pene omnem suae credulitatis spem in imaginibus collocent, restat ut nos sanctos in eorum corporibus vel potius reliquiis corporum, seu etiam vestimentis veneremur, juxta antiquorum Patrum traditionem, illi vero parietes et tabulas adorantes, in eo se arbitrentur magnum habere fidei emolumentum, eo quod operibus sint subjecti [Col. 0983C] pictorum.« Illam duntaxat imaginum adorationem impugnat, qua pene omnis spes credulitatis in illis collocatur. Haec autem est adoratio latriae; aut certe veneratio illis propter se ipsas exhibita, cujus periculo quia imperiti exponuntur, dum illis adorandae proponuntur imagines, censet cultum omnem ipsis abrogandum; non quod per se sit prohibitus ac illicitus, quia doctos innoxie eas venerari agnoscit et colere cultu respectivo, sed quod rudioribus et imperitis erroris occasio disciplina hujusmodi esse possit, qui cultum respectivum ab absoluto non ita subtiles sunt ut distinguant. »Nam etsi, inquit, a doctis quibusque vitari possit hoc quod illi in adorandis imaginibus exercent, qui videlicet, non quid sint, sed quid innuant, venerantur; indoctis tamen quibusque scandalum generant, qui nihil aliud in his, praeter id quod vident, venerantur et adorant.«

Octavo, id colligitur ex capite decimo septimo ubi [Col. 0983D] expendit sententiam Constantini Constantiae Cypri episcopi. »Quam praecipitanter, inquit, et, ut ita dixerim, insipienter, Constantinus Constantiae Cypri episcopus, caeteris consentientibus, se suscepturum et amplexurum honorabiliter imagines dixerit, et servitium adorationis, quod consubstantiali et vivificatrici Trinitati debetur, eis se redditurum garrierit, non est plurimum nostra disputatione discutiendum: quoniam omnibus, qui hoc vel legunt, vel audiunt, liquido patet illum non modici erroris voraginibus immersum: quippe qui servitium soli Deo debitum Creatori exhibere se fatetur creaturis, et dum cupit favere picturis, reluctatur cunctis sacris Scripturis. Quis ergo unquam sani capitis talem absurditatem vel dixerit, vel dicenti consenserit, ut in tanto honore habeatur picturarum varietas, quanto sancta, vivificatrix et omnium creatrix Trinitas? Et tale exhibeatur servitium picturae, quale exhibetur Domino totius creaturae? . . . . . Stet namque episcopus in [Col. 0984A] ecclesia, et legat: Dominum Deum tuum adorabis, et illi soli servies; et mox ut in conventu sederit, dicat: »Suscipio et amplector honorabiliter sanctas et venerandas imagines, et illis servitium adorationis, quod consubstantiali et vivificatrici Trinitati debetur, impendo;« sicque se in divinis verbis instabilem, se aliud ore profitentem, aliud corde credentem, aliud divinis paginis legentem, aliud in antro pectoris sui tenentem et divinis verbis obnitentem, et suas nugas Dominicis praeceptis praeferentem demonstret.« Ansam dabat illa Constantini sententia, quam versio actorum septimae synodi minus accurata duriorem reddiderat, ipsi tribuendi erroris, quem verbis tenus exprimit, imo ipsum in totam synodum refundendi, quae illum non emendasset. Hadrianus papa in epistola apologetica pro cultu imaginum ad Carolum Magnum, cap. 9, Constantini sententiam bonum in sensum trahit his verbis: »Ex prava revertentes haeresi, totis nisibus eorum tentaverunt [Col. 0984B] sanctae catholicae et apostolicae in ipsorum confessione satisfacere Ecclesiae; et ideo talem adorationem confessi sunt pro sacris imaginibus credere, qualis in definitione synodi constituta est inter caetera.« Quo loco Nicaenae II synodi definitionem in medium affert. Significat Hadrianus istos episcopos, qui iconoclastarum haeresim ejurabant, ut omnem ex audientium animis suspicionem abstergerent, cultum, quem imaginibus tribuendum putabant, efficacibus atque emphaticis verbis expressisse; sed ita tamen ut eorum sententia sit ex ipsius, cui intererant, synodi definitione interpretanda. Neque adeo illam Constantini episcopi sententiam, quantumvis duram, fraudi esse debere concilio, cujus clara est et indubitata sententia infra latriam esse eum honorem qui imaginibus defertur.

At librorum Carolinorum auctor non ita fuit aequus in synodum Nicaenam II, sed ex opinione praeconcepta scribens, ipsi tribuit errorem quem Constantinus videbatur expressisse, et definitionem synodi ad faciendum [Col. 0984C] fucum concinnatam ait, et ad dissimulandum errorem, quem minus callidus prodiderat Constantinus. Existimabant igitur Carolus Magnus et Gallicani Germanique praesules, totam Synodum Graecorum sensisse imagines eodem cultu adorandas qui sanctissimae Trinitati defertur; Constantinum episcopum id coram frequenti synodo professum, reprehensum non fuisse; definitionem eumdem errorem, distinctionibus ad faciendum fucum idoneis palliatum, plebibus ingerere. Hinc Carolus Magnus, post laudata superius verba, de Constantini sententia subdit: »Nam cum sibi suisque dignoscatur in sua perversa professione obesse, nobis e contrario qui illorum nugis reniti cupimus, dignoscitur prodesse; cum videlicet errorem detegit infaustum, quem illi videntur plebibus ingerere palliatum. Aiunt enim: »Non adoramus imagines ut Deum, nec illis divini servitii cultum impendimus, sed dum illas aspicimus et adoramus, illo mentis nostrae acumen defigimus, ubi eos, quorum [Col. 0984D] illae sunt, esse non ignoramus.« At contra iste illorum detegens errorem, et suam pandens absque ulla obumbratione cogitationem, fatetur se, quale sanctae Trinitati, tale illis exhibere servitium, talemque adorationem; sicque absurditatem, quam illi introrsus renitent latenter, hanc iste egerit patenter. Nec latere quemquam potest illorum ignavia, cum hanc pandat hujusce professionis sententia.« Quam igitur adorationem imaginum impugnat librorum Carolinorum auctor, ea latriae adoratio est, quam sanxisse arbitrabatur synodum Graecorum.

Nono, idem colligitur ex capite decimo octavo ejusdem libri. »Cum ergo, inquit, isti pene omnem auxilii sui spem in imaginibus defigant, non mediocriter a sancta et universali dissentiunt Ecclesia, quae spem auxilii sui non in picturae fucis, non in manufactis artificum operibus, sed in Deo omnium creatore defigit.« Eam impugnat imaginum adorationem, quae argumento est spem pene omnem in picturae fucis collocari. [Col. 0985A] At ex veneratione religiosa, quae rebus sacris impenditur, colligi non potest, nos spem omnem in illis collocare, secundum illius auctoris sententiam, qui et reliquiis sanctorum et figurae Dominicae crucis, et codici Evangeliorum, et vasis sacris hujusmodi venerationem asserit; non impugnat igitur honorariam imaginum adorationem, seu venerationem.

Imagines quidem cruci Dominicae, sacris Codicibus, sacratis vasis, sanctorum reliquiis, et multo minus sanctis ipsis, aequiparandas negat, synodi septimae comparationes elevans. Sed in religiosi cultus ordine infra latriae adorationem varii sunt gradus: alia per sese coluntur, et absoluto (ut vocant) honore, quam proprio meretur excellentia, ut angeli et sancti homines. Alia propter aliud ad quod ordinem habent, honorantur, ut reliquiae sanctorum, crux Dominica, et ejus figurae, Codex Scripturae sacrae, vasa sacra, templa, imagines. Et in isto genere cultus respectivi plures sunt gradus. Quamvis ergo imagines [Col. 0985B] sanctorum non tanto sint honore afficiendae quanto crux Dominica et ejus figurae, quanto vasa sacra, quanto Evangeliorum Codex, quanto sanctorum reliquiae, et id probet librorum Carolinorum auctor, non tamen inde sequitur quod venerationem omnem ipsis abroget.

Decimo, idem colligitur ex capite decimo octavo libri quarti. »Hoc etiam exemplo, inquit, adeo cernimus imaginum usum inolescere, ut quae prius ob ornamentum basilicarum, et memoriam erant compaginatae rerum gestarum, inolescente paulatim nefario usu, adeo nunc a catholicis quibusque extollantur, ut adorentur, eisque luminaria, thymiamata, primitiae, vel quaedam munuscula offerantur, et quod nequius est (ut in Graeciae partibus factum legimus) pontifices qui solum Deum adorandum, solumque colendum, illique soli serviendum praedicare debuerant, et ipsi eis se servituros fateantur, easque colant et adorent, et earum contemptores soliusque Dei cultores verosque adoratores, ob earum contemptum, [Col. 0985C] et haereticos judicent, et anathematizare affectent. Uno namque et pene pari modo adorandorum et colendorum simulacrorum, vel potius daemonum, et Gentilibus nequissimus usus inolevit, et catholicis (quod non sine quodam animi moerore prosequimur) adorandarum imaginum ineptissima consuetudo accrescit; et res ad aliud conditae, ad aliud videntur usurpatae. Non enim nos imagines in basilicis positas idola nuncupamus, sed ne idola nuncupentur, adorare eas et colere eisque servitium impendere recusamus, quoniam plerumque non res, sed causa rei pro scelere reputatur: dum videlicet multa, quibus bene potest uti, male usa in flagitium convertuntur; sicque una eademque res bene utentibus non est causa piaculi, et male utentibus est causa periculi. Sollicite ergo praecavendum est, et summa industria procurandum, ne dum quidam nostrorum quasdam res, ultra quam ordo exposcit, sublimare affectant, vetustissimi illius et cariosi [Col. 0985D] erroris redivivi illis cineres convalescant, et victoriam quam in campo adepti sunt, intra urbis moenia perdant.« Non tam igitur cultum imaginum damnant Carolus Magnus et Gallicani Germanique praesules, quam ex cultu superstitionem reformidant; usum prohibere videntur honorariae imaginum adorationis, ne abusus oriatur, dum Ecclesia variis contentionibus distrahebatur. Cultu imaginum quosdam bene uti posse fatentur, plurimos abuti, proinde ab illo abstinendum, cum occasio piaculi resecanda sit.

Undecimo, idem colligitur ex capite vigesimo sexto. »Unde, inquit, magna ex parte errare eos constat, cum eas sanctas esse asserunt, et in locis contaminatis statuendas esse decernunt. Patescit namque quodammodo in hoc eorum censura, qui eas in viis, seu in urbium vicorumque plateis poni percensent, quod haec sanctitate careant, sicuti et carent, cum scilicet si sanctae esse crederentur, in locis sanctis poni censerentur.« [Col. 0986A] Ludit in aequivoco, quasi intrinsecam sanctitatem imaginibus Graeci tribuerent.

Duodecimo, id confirmatur ex cap. vigesimo septimo. »Unde nimirum colligitur, inquit, quod illi qui pene omnem fidei suae firmitatem in imaginibus ponunt, earumque adorationem inter bonorum operum instrumenta annumerare non erubescunt, et modo pulchras, modo foedas adorant imagines, quodammodo fallantur. Nam si quaelibet imago quanto pulchrior est, tanto amplius habet sanctitatis atque virtutis, necesse est ut ea quae foedior est, minus habeat sanctitatis atque virtutis: et si ea quae foedior est, minus habet, necesse est ut foedissima quaelibet aut nihil aut modicum habeat: et si ea quae pulchrior est, ideo attentius adoratur, eo quod causa pulchritudinis, amplius habet virtutis, jam non ejus sanctitas ex quadam religione, sed ex artificis venit operatione.«

Et infra: »Falluntur vere, et merito falluntur, qui, [Col. 0986B] cum Deus Creator omnium se solum adorari censuerit, res quasdam sensu carentes adorare nituntur: et dum putant se in adorandis imaginibus quamdam sanctis exhibere venerationem, soli divinae adorationi quamdam prorogant communionem. Quia igitur solus Deus adorandus, martyres vero, vel quilibet sancti, venerandi potius sint quam adorandi, et in hoc opere jam diximus et egregii doctoris Hieronymi documentis roborandum est: qui dum contra Vigilantium quemdam haereticum, qui martyrum reliquias nequaquam dicebat esse venerandas, scriberet, inter caetera ait: »Quis unquam, o insanum caput! martyres adoravit?« Si ergo secundum ejusdem sententiam, martyres non adorantur, multo minus eorum imagines a fidelibus adorandae sunt.« Solo itaque adorationis vocabulo Gallicani praesules et Carolus Magnus offendebantur; venerationem religiosam imaginibus delatam non impugnabant, quamvis ea inferiorem esse vellent quae martyribus et eorum reliquiis exhibetur, imo ea qua vasa sacerdotali [Col. 0986C] consecratione sanctificata. Modum igitur loquendi potius repudiabant quam rem ipsam, unde nec sanctas dici imagines patiebantur, sed solum imagines sanctorum. A Graecis in modo loquendi dissentiebant, in re non ita: mentem eorum non assequebantur: superstitionem, ut putabant, cum imaginum religiosa veneratione conjunctam, damnabant, non ipsam venerationem per se spectatam: cultum absolutum, quo res propter se coluntur; non respectivum, quo propter aliud honorantur. Sancitum vero existimantes a synodo Nicaena, ut imagines per sese colerentur, et quatenus artefacta quaedam sunt, et earum sic spectatarum adorationem a Graecis frequentari, passim illud inculcant, quod res insensatae adorari non debeant. Falsa illa suppositione nititur inepta consequentia quam ducunt ex veneratione imaginis B. Virginem asello cum puero Jesu gestatam repraesentantis, adorandam scilicet effigiem pecudis, si tota honoretur imago. Id enim verum esset, [Col. 0986D] si imagini propter se et ratione materiae ac colorum impenderetur veneratio; sed cum ratione prototypi, scilicet B. Virginis colatur, ejusque honor ad B. Virginem referatur, tota non honoratur, nedum animal. Falsam suppositionem allata ex cap. vigesimo primo libri quarti verba produnt. »Cum ergo in quolibet horum imago sanctae Virginis puerum tenens, pecualis animantis tergo suscepta adoratur, nunquid non ipsius animantis cum ea imago adoratur, nullo enim pacto in adorando utriusque imaginis, Virginis videlicet, sive animantis, quaedam potest fieri diremptio; praesertim cum unius sint materiae, unoque artificis ingenio compaginatae, aut utriusque adoratio est spernenda, aut utraeque sunt adorandae.«

Respondeo secundo, ad majorem eorum quae hoc in paragrapho jam diximus, illustrationem, inter Gallicanos praesules et Graecos quaestionem potius fuisse de modo adorationis quam de re ipsa. Hoc est, [Col. 0987A] venerandas imagines fatebantur et Galli nostri, sed non eo modo quem sanxerat Nicaena synodus, et quem Graeci frequentabant, scilicet ingeniculatione, inflexione capitis, osculis, thymiamatibus, luminaribus coram accensis. Quanquam enim haec signa honoris arbitraria esse non nescirent, et vel cum adoratione latriae, vel cum cultu religioso inferioris ordinis, vel etiam cum mere civili veneratione conjungi; Deumque adorari in spiritu et veritate, et non coli nisi amore super omnia, in quo posita est soli Deo debita servitus: quia tamen hi ritus in externo Dei cultu adhibentur, et praecipue in incruento sacrificio, timebant ne fierent imperitis erroris occasio, si in imaginum quoque veneratione frequentarentur. Ipsos autem maxime commovebat, quod Nicaena synodus anathemate perculisse videretur eos qui ab hac disciplina abhorrerent. »Si quis, inquit, imagines non salutaverit in nomine Domini et sanctorum ejus, anathema sit.« Vel, secundum antiquam versionem: »Si quis non osculatur has, tanquam in nomine Domini [Col. 0987B] et sanctorum ejus factas, anathema sit.« Ipsos commovebat pariter, quod Epiphanius diaconus, actione 6, plaudente synodo, vocasset eos semipravos, qui dicebant: »Imaginales formationes sufficere in commemorationem tantum haberi, et non etiam ad salutationem.« Licet autem haec disciplina fuisset a Patribus Nicaenae synodi ad novam haeresim coercendam sanctissime constituta, Gallicani tamen Germanique episcopi, qui synodo non interfuerant, nec ea de re fuerant per litteras consulti, non putabant ea se astringi posse, et praeceps ipsis videbatur anathema, quod in eos extendi non deberet, quorum Ecclesia alios mores habebat, aliamque disciplinam: Galli enim et Germani, duorum conciliorum contrariis definitionibus turbati, hinc Constantinopolitanae iconomachorum, quae imagines ex ecclesiis ejecerat; illinc Nicaenae, quae ipsis honorariam adorationem decreverat, et salutatione, thymiamatibus, cereorum accensione, hanc significari vel jusserat, vel approbaverat, [Col. 0987C] mediam viam elegere, donec lux major tenebras discussit. Imagines scilicet neque confringendas, neque adorandas apud se constituerunt, vel potius ab antiquo constitutum, et a sancto Gregorio magno confirmatum Ecclesiarum suarum morem retinuere. Id patet ex cap. vigesimo tertio libri secundi Carolini. »Imagines sane, inquit, quarum insolentissimae adorationis amor Constantino et matri ejus Irenae, necnon et Tarasio Constantinopolitano episcopo, exercendae synodi causa exstitit, a B. Gregorio Romanae urbis antistite et adorari prohibentur et frangi, etc.« Et recensitis sancti Gregorii verbis in epistola ad Serenum, ita concludit: »Ecce quo magisterio, quove documento venerandi pontificis imbuti, imagines in ecclesiis habere non renuimus, sed earum adorationem prorsus abdicamus: cujus institutis [Col. 0988A] contraire se, quisquis eas frangit, vel adorat, modis omnibus recognoscat.«

Et cap. trigesimo primo, utramque Graecorum synodum, primam contra imagines Constantinopoli, alteram pro imaginibus Nicaeae habitam comparans, haec habet: »Illi eas convellendas atque contemnendas esse censuerunt ab Ecclesia perpetua abdicatione: isti eas non solum habendas, verumetiam venerandas student supplici adoratione. Illi eas mancipavere crepitantibus ignibus: isti honorant odoriferis thymiamatibus. Illi eas effugiebant etiam cernere: isti non cessant amplecti. Illi effodere ad ornamentum ecclesiae antiquis constitutas in parietibus: Isti nuper conditas oblatis perlustrant luminaribus. Illi eas studebant prorsus abominari: Isti sanciunt omnino osculari. Illi anathematizabant habentes: isti e contrario non adorantes. Quae duo mala cum alterutrum sibi contraria sint, et a recto tramite remota, restat nobis ut viam regiam, secundum Apostolum gradientes, neque ad dexteram, neque ad sinistram [Col. 0988B] declinemus: ut nec cum illis prorsus abolendas dijudicemus, nec cum istis adorandas decernamus: sed solum Deum adorantes, et ejus sanctos venerantes, secundum antiquam Patrum et ecclesiasticam traditionem, eas in ecclesia, in ornamenta, et memoriam rerum gestarum, si libet, habeamus.« Venerandas imagines Gallicani praesules arbitrabantur, sed non alio modo quam qui ab antiquo obtinuerat, et a sancto Gregorio Magno approbatus est ad Serenum episcopum Massiliensem scribente, ut scilicet in ecclesiis honorifice collocarentur: extensionem vero hujusmodi honoris, seu accessionem a Nicaena II synodo factam, et ex Graecia ortam, ut scilicet salutationibus, osculis, thymiamatibus, luminaribus, significaretur ipsarum veneratio, non recepere nisi post multos annos. Nec mirum, cum Nicaenam synodum II pro oecumenica non haberent, sed eam spectarent ut synodum nationalem duntaxat Graecorum, ut inferius videbimus.

[Col. 0988C] Tandem incredibile est Gallicanos episcopos, e quorum coetu duodecim sacrae Scripturae et canonum peritissimi Stephano quarto pontifici maximo in Romana synodo assidentes, venerationem sacrarum imaginum sanxerant, a traditione ita aberrasse, ut earum cultum omnem rejicerent. De qua synodo Hadrianus I in defensione synodi VII ad Carolum Magnum, cap. 5: »Praedecessor noster sanctae recordationis domnus Stephanus papa, cum episcopis partium Franciae, atque Italiae praesidens in basilica Salvatoris, praecessoris sui venerabile concilium confirmans atque amplectens, una cum omnibus episcopis praesidentibus, sanctorum Patrum testimoniis adhaerens, adorare atque venerari sacras imagines statuerunt.« Idem testatur Anastasius Bibliothecarius in Vita Stephani IV



BEATI CAROLI MAGNI REGIS FRANCORUM ET LONGOBARDORUM, PATRICII ROMANORUM, FILII ET DEFENSORIS SANCTAE DEI ECCLESIAE, CAPITULARE DE IMAGINIBUS CONTRA CONSTANTINI VII IMPERATORIS CONSTANTINOPOLITANI ET IRENAE MATRIS DECRETUM, ET SYNODUM NICAENAM II PSEUDOSEPTIMAM OECUMENICAM SIVE UNIVERSALEM; COMPOSITUM ET PUBLICATUM IN CONCILIO FRANCOFORDIENSI, ET ADRIANO PAPAE MISSUM ANNO DOMINI 794. Editum ex bibliotheca et studio Joannis Tilii Meldensis episcopi.




[Col. 0989]
PRAEFATIO. JOANNES TILIUS MELDORUM EPISCOPUS CHRISTIANO LECTORI SALUTEM.

[Col. 0989A] Facere potestatem huic libro in publicum exeundi nolim, nisi praefatus, ne calumniis appetatur, aut falsi et suppositionis insimuletur. Quorumdam enim historicorum vel fide mala, vel incuria, quae de coactis conciliis agunt historiae ubivis Graeciae, Italiae atque etiam Galliarum super imaginum conflictu et turbulentia, bona ex parte nobis depravatae remanserunt. Quare primum, ut res se habet, compendio referam quo modo omnia transacta fuerint: deinde testimonia et firmamenta proferam ad hujus operis certitudinem astruendam a tanto monarcha profecti, qui Occidui imperii architectus fuit, jam nunc in duas coronas dissecti et laceri, Germanici et Gallici: quod nimirum opus mirari nequeo satis tandiu non comparuisse, ac in tam profunda oblivione defossum usque latuisse. Sed jam accipe quod expiscatus sum, qui simulacra, quae passim in Scripturae canonicae monumenta relata sunt pro rejectaneis et Deo detestabilibus, ob copiosam superstitionum et [Col. 0989B] abusionis messem in Christianam rempublicam irrepserint ibique radicaverint. Jam vero Christus post supplantatam crucis suae probro Judaicae gentis cervicosae et calcitrosae violentiam et rabiem, ejusque confertim pessum ruentis et ad internecionem properantis missionem, apostolis strenue et fideliter provinciam suam obeuntibus, tropaeum apud Graecos sustulit, genus hominum supra fidem idololatriae mancipatum et auctoratum. Verum non ita radicitus exstirpata fuit superstitio, quin radiculae aliquot restiterint. Tum ubi vera religio defervescere coepta est et refrigerari, occasionem nacti sunt repetendae paulatim turpitudinis et infamiae, quemadmodum sus lota rursus in volutabrum coeni provolvitur.

Primum cum plerique hodie tam perdite curiosi videantur, et conquirant undecunque et diligenter asservent pro rara quadam et visenda supellectile, veterum imperatorum aut aliorum quorumvis celeberrimorum et nominatissimorum virorum effigies etiam ethnicorum; quinetiam quemadmodum [Col. 0989C] non solum lineamenta et figuram absentis cujusdam aut fato functi, cujus desiderio et amore tenemur, sed etiam munusculum ejus aliquod reponimus inter ea quae nobis magno sunt in pretio: hoc obtentu effigies Christi etiam ipsius, ut ferebant, virginis matris, apostolorum et reliquorum qui provehendae evangelicae doctrinae bonam operam navaverant, studiose quidam retinebant, sed ita tamen ut neque sanctitati neque religioni eas verterent. Qui religiosuli [Col. 0990A] videri studebant, illas imagines venerationi habere, atque ex illis alias fingere. Et natura nostra propendemus ad admirandum et effingendum nobis simulacra, atque in iis deliciandum. Spectate puerulos sibi indulgentes et ineptientes, num imagunculas, puppulas et id genus deliramenta sibi cudent, fatui ingenii et judicio carentis studia? Quam in proclivi fuit ut popularibus et idiotis impostura fieret ab idolorum fabris, quae postea semper erexerunt in suis aedibus, et conclavibus, cellulisque deprecatoriis. Nam eos boni Ecclesiae pastores non tulissent. Quin cum inolescerent simulacra supra modum, quod id exemplo futurum censebatur, eorum visu interdictum est, fuereque proscripta etiam a privatis et intimis aedibus singulorum: cum illo etiam saeculo, sanctione synodi Elibertinae, coactae non longe a Pyrenaeis jugis, ab omnibus templis ablegatae fuerint picturae omnes et expunctae. Quo animo, quaeso, colosseas istas statuas et vastas imagines tulissent [Col. 0990B] sancti illi patres?

Istis cautionibus non acquievere alii suo judicio iniquis, quo stantes excipiebant in id asservari sibi aut privatim retineri, non ut eas adorarent aut revererentur, verum pignoris tantum ergo et monumenti cujusdam: unde tantam turbam atque partes excitarunt, ut alii modum supergressi eas extulerint, alii contra perniciosi exempli esse statuerint.

Ac tum pendebat causae bonitas a studio et propensione principum, penes quos rerum summa vertebat, superabatque pars altera potentia. Narrant sexta primum synodo Constantinopolitana, Constantino et Justiniano ejus fratre rerum potientibus, secundum illas imagines actam causam esse et pronuntiatam: ut tum fundamentum jecerint et coeperint obtinere. Verum ex actis illius synodi, quae posteritati reliqua facta sunt, nihil mihi constare potest, et adducor ut credam jus pontificium septimam voluisse allegatam, cui Carolus magnus bellum indixit. Atqui veterum monumenta fidem mihi faciunt, [Col. 0990C] Constantinopolim tanta exarsisse, tamque ferali concussam contentione de imaginum cultura, ut ipsi etiam imperatores rerum ecclesiasticarum satagitantes, non leviter sint conflictati, tantaque turba defuncti. Philippicus Bardanes comminutas sacris aedibus summovit. Quo facinore in summam invidiam adductus et exoculatus ab Anastasio pulsus est, imagines propugnante. Postea a Theodosio restitutae sunt, homine obscuro et ignobili, ab Anastasii adversariis [Col. 0991A] coacto imperium capessere, atque eum monachatu inaugurari: qui et ipse postea a Leone vexatus et exagitatus sacris se praebuit initiandum. Is autem Leo cum simulacris hostili et cruento animo depugnavit, unde nomen adeptus , pessime accepit illorum tutores et Germanum patriarcham suffecto alio deturbavit, cui nomen Anastasio: litterisque Gregorio papae injunxit ut Roma tolleret. Verum morigerari detrectavit, reque deliberata concilio frequenti, uti narrant, ad asserendas imagines totam Italiam excivit, moliendamque imperatori rebellionem Constantinus filius aeque exosa ista habuit simulacra ac functus ejus pater. Post eum Leo neque amavit, neque reveritus est magis, sed diadema praedives a Mauricio donatum et consecratum sustulit.

Ista autem pugna et concertatio de simulacrorum usu et cultu, Romam perlata, atque utcunque propugnata est: quod dico, quoniam historiae pontificiae [Col. 0991B] nominatim tradunt, Gregorium, Adrianum et Stephanum ipsa tutatos conciliis et sanctionibus adversus imperatores Graecos.

Tandem rumor in Franciam disseminatus est, et pedetentim increbuit. Quamobrem Pipinus Graecorum et Romanorum conspecto dissidio, anno salutis 767 Ecclesiam suam Gentiliaci conscripsit, aliis placet Salmuri [Salmuniaci], ut ea de re decideretur, simul et de aliis controversiis de Trinitate.

Constantinus postremi Leonis filius cum matre sua Irene, quo studium et gratiam cleri Graeci sibi demereretur, septimum conventum congregavit Nicaeae. Ubi honos imaginibus decretus est et restitutus, suffragatione et astipulatione superstitionis ipsius imperatricis, ut dictitant. Cum grassaretur et invalesceret magis isthaec opinio in Gallia, Carolus Magnus, patris institutum secutus, voluit ea de re certior per clerum fieri, moribusque majorum receptis, Francofordi anno salutis 794 edicto jussit magnum episcoporum gregem comparere ex omni sua ditione: [Col. 0991C] ubi etiam discutienda veniebat haeresis quaedam, quam Felix Urgelli et Eliphandus Toletae episcopi scriptis etiam tutabantur. Ad haec concilium illud Nicaeae collectum et approbatum auctore puero, dominatione autem et superstitione muliebri, suspectum et favorabile videbatur, quod non satis legitime coiisset, conflictantibus inter se Graeciae ordinibus. Huc accedit quod videret in Gallia fidem Christianam sanctissime et integerrime excultam esse, ex quo Christo nomen datum fuerat, absque eo, ut foeda idolorum veneratione conspurcaretur jam olim proscriptorum, ut Christiani nominis essent professores: cum multae provinciae non ita pridem ad finem conversae vicinos spectarent idolorum cultui etiam non mordicus inhaerentes, veritus ne in eamdem abominationem revolverentur, auctor fuit hujus convocandae synodi. Vix autem fidem adhibuero lepidis istis historiarum scriptoribus Eccles. Roman., quae si tum meo judicio integram non servabat, [Col. 0991D] certe multum referebat antiquae sanctimoniae, voluisse tam levi de causa imagines amplecti. Quodque dictitant illius tempestatis pontifices, conciliis atque decretis adversatos fuisse, imperatoribus eas deturbantibus hujus libelli argumento non magnopere refragabitur, quo nobis apparet Francofordiensi conventui papae legatos interfuisse, atque eo damnatas rejectasque imagines quod ad earum cultum attinet, Nicaenumque concilium in id de composito comparatum, ut adorandae proponerentur, inductum et antiquatum: atque conscriptum hunc libellum ipsius Caroli Magni titulo in partem contrariam, quo sivit quidem imperator imagines pro templorum ornamentis et tapetibus ad refricandam rerum praeteritarum memoriam, omni illarum reverentia et adoratione vetita. Quod vero ipso opere plurimam facit de papa Adriano mentionem, persuaderi non possum, ipsum aut Romanam Ecclesiam aliter sensisse, quidquid boni isti chronici jactitent, [Col. 0992A] neque mihi unquam contigit ut ejus librum adversus Graecum imperatorem scriptum legerem: neque existimo ipsum aut alios sanctissimos Patres tam acri studio illas sartas tectas voluisse, ut eas aliqua ratione adorandas sinerent. Longe lateque discrepant haec inter se talem simulacrorum usum frequentare, qualis supra definitus est, aut vim aliquam religionisque persuasionem illis assignare. Haud dubium est quin pontificibus Romanis amarulentae visae fuerint turbae a Graecis imperatoribus excitae, ad disturbandas imagines et eliminandas opinione temeraria, quod tamen non evincit, conatus illorum ipsis admodum arrisisse, aut adlubuisse, qui in istas evehendas ita incubuerint, ut divinum honorem exhiberent: verum illas potius in mille fragmenta dissipatas tolerassent. Quin etiam Felicis haeresis ab ipso auctore jam recantata in aula Caroli Magni, ac coram Romano pontifice Adriano, quae nihil commercii cum hac controversia habebat, tertio impietatis rea et [Col. 0992B] comperta facta est, concilio Francofordiano. Annonius monachus, et Ado Viennensis episc., tum abbas Urspergensis et Sigisbertus parvis chronicis scribunt, quid sibi voluerit, praeter certum et locuples testimonium nobis relictum libello quodam Paulini Aquileiae episc., jussu nostri imperatoris adversus illam haeresin scripti, quemadmodum ipse hanc provinciam suscepit scribendi adversus illam adorationem, aut si non ejus fuerit is libellus, ea tamen et voluntate et religione fuit qua ejus nomine evulgatum opus ostendit: quod propterea fecit quia imperatorum quorumdam titulo imperatricisque Orientalis, ut supra dictum est, concilia Graeciae fabricabantur, quae noster imperator juste atque divinitus impugnavit.

Magno documento Paulini libellus est, quam longe Felicis institutum discreparet ab imaginibus ut jam manifesti fiant malitiosi et stolidi delirii scripturientes, qui conturbare omnia et adulterare ita sustinuerint, ut cuncta in unum contulerint. His de causis [Col. 0992C] adductus sum, ut calci hujus operis attexendum curarem.

Ad manum etiam mihi fuerant libri tres incerti auctoris, qui nihilo secius se isti concilio interfuisse testatur, eadem de re commentatus adversus Felicem, nusquam tamen illi impingit imagines: sed quia volumen nostrum supra justam molem excrevisset, illud in praesentia typis excusum nolui, vel maxime quod nomen auctoris prae se non ferebat.

Hujus igitur historiae sola narratio, nobis summa fide ab optimis quibusque et vetustissimis auctoribus compilata et excerpta, quantumcunque turbulentiae exhibuerit huc advecta et importata caligo, multorum saeculorum ignorantia et aliquorum malignitate satis superque fidei nostro operi astrueret. Volo autem succenturiari rationes solidas ac testes illabefactabiles, quod paucis perstringam. Primum praeter exemplar hujus libri vetustum, in templo quodam majore augustissimo ac totius Galliae antiquissimo [Col. 0992D] repertum, idem habet summi pontificis bibliotheca elegantibus et priscis Langobardorum characteribus exaratum, ut Augustinus Steuchus, ei bibliothecae praefectus, testatur in opere suo non ita pridem aedito in rem Constantinae donationis adversus Laurentium Vallam: cujus exemplaris caput sextum ad verbum transcripsit, quod neque aliunde mutuari aut comminisci quivisset. Quin et ipsa dictio ac stylus eum librum suae satis antiquitati vindicat: neque abhorret a loquendi ratione illius aetatis scriptorum. Certe calumniari nemo poterit hoc saeculo natum aut scriptum esse. In alio praeterea musaeo, supra modum etiam antiquo, volumen aliquod reperi quod mihi fidem facit solidam ac plenam, ut se habebat res. Continet autem, ut ab aliis negotiis discedam, hujus concilii acta, seorsum de singulis rebus agentia, quae confectae et definitae fuere, istaque secunda nominatur materia; prima vero, haeresis Feliciana: reliqua ad oeconomiam et politiam attinentia premam, [Col. 0993A] interim dum hos duos ocos profero, in aliud tempus rejiciens, cum aliis rebus ejusdem notae et argumenti appositius quadrantibus: accessit etiam mihi dono ejusdem exempli volumen cum hoc nostro: ex quo utroque illum Paulini libellum hausi. Sed nunc ad principium actorum. »1. Convenientibus Deo favente apostolica auctoritate atque piissimi domini nostri Caroli regis jussione, anno 26 principatus sui, cunctis regni Francorum seu Italiae, Aquitaniae, Provinciae, episcopis ac sacerdotibus synodali concilio: inter quos ipse mitissimus sancto interfuit conventui; ubi in primordio capitulorum exortum de impia ac nefanda haeresi Eliphandi, Toletanae sedis episcopi, et Felicis Orgelitanae, eorumque sequacibus, qui, male sentientes, in Dei Filio asserebant adoptionem. Quam omnes qui supra, sanctissimi Patres respuentes una voce contradixerunt, atque hanc haeresin funditus a sancta Ecclesia eradicandam statuerunt. 2. Allata est in medium quaestio de nova Graecorum synodo, quam de adorandis imaginibus [Col. 0993B] Constantinopoli fecerunt, in qua scriptum habebatur ut qui imagines sanctorum ita ut deificam Trinitatem servitio aut adoratione non impenderent, anathemata judicarentur. Qui supra, sanctissimi Patres nostri, omnimodis et orationem et servitutem eis renuentes, contempserunt atque consentientes condemnaverunt.« Jam vero, quod majus est, ab ipsis testimonia petam qui hujus concilii acta falso citarunt et laudarunt: quo suo instituto commodius suffragarentur, idolorumque cultum defensarent. Quod scribit Joannes Eckius in suo Enchiridio de quatuor Caroli magni libris, nonne pro me plurimum facit, ac testatur suam his libris veritatem constare? quorum meminisse quidem, sed nunquam a se lectorum voluit. Nihil autem addubito quin nauseam illi civissent si illo superstite in publicum exiliissent. Liquet autem ea volumina, fando ad eum et fama pervenisse, sed bello isti somniatori pro ludo fuit, ea de re veritatis testimonium asserendo dicere, quam incompertam [Col. 0993C] obtrudebat, qualem esse cupiebat. Tantae impietatis aut tam subdolae fidei traducere hominem nolim, ut rem reclamante conscientia asseruerit, et adulteratam sepelire voluerit. Quam festivum et jucundum spectaculum si quid tale doctor theologus designaret imposturae sibi conscius!

Nonne frater Alfonsus de Castro, farraginum et centonum sutor adversus haereses, monachus certe multae variaeque lectionis supra suorum sortem eruditus, refert: Claudium Taurini episcopum suis adorationem crucis Dominicae interdixisse? quod causae meae non vulgariter patrocinatur. Is enim floruit temporibus [a 1Kb] Caroli Magni ei ab intimis consiliis, vir summa ingenii acutie et eruditione, inter primos Parisiensis Academiae fundatores. Sunt apud me et aliquot ejus opera nondum excusa.

De opere igitur nostro plus satis jam liquet. Quis vero jam controvertere sustinuerit tam prudentis piique imperatoris scripta; qui tantos totque labores exantlavit, fidem catholicam propugnando ac propagando? [Col. 0993D] quemque postea sanctorum kalendario dignata est Ecclesia? Quis etiam crediderit, eo oblivionis apud Deum demersum, ut in decreto religionis tam insigniter laberetur? Quis vero usque adeo temerarius, aut tam inconsulta factio, ut labefactare et inficiari opus de sententia et judicio tam numerosae synodi conscriptum, velit? Debemus igitur in tanti principis sententiam intrepide pedibus ire, deliberationemque et censuram tot venerabilium virorum amplecti qui liberae conscientiae et mentis dictamine id pronuntiarunt quod maxime videbatur ex Deo esse.

Quocirca in rem nostram vertamus, hodie manifeste cernentes, unde nobis prorepserint imagines, et quemadmodum desultoria Graeciae religio, omnis idololatriae parentis et seminarii (quae usque ab omni antiquitate sese lactavit, aluit, deliciata est in confingendis [Col. 0994A] recentibus patronis deorumque formis, cum quibus insigni superstitione et ementita religione fornicata est, donec unius ejusque veri Dei praeconium increbuit), ex quo ejus Ecclesia in aula imperatorum coepit locupletari, sinceriore doctrina proscripta, insignioris sanctimoniae velamento, primas radices in Christiana republica culturae simulacrorum peperit, degeneravitque cordatior pietas in picturas, pigmenta et aliorum ornamentorum ineptias. Cujus pestis contagium Romam ipsam afflavit et affecit, urbem nihilo melius moratam (bona cum venia dixerim) quam isthanc alteram, non ita multo post quam ejus Ecclesia fortunis auctior facta est: quod huic contigisse etiam infra Caroli Magni saecula crediderim. Sed praevalida Francorum pectora, qui unica ruina idola deleverant, non tam facile allici poterant aut alligari adorationi tam impiae et detestandae, sed opes tandem et avaritiae illos huc lucrifecerunt, longeque augustiore veneratione restitutae sunt quam unquam antehac, tantisper dum vera obdormisceret religio, si [Col. 0994B] ita loqui ausim.

Cumque Ecclesiam virorum proborum atque eruditorum magna penuria invasit, monachi et doctores quidam, penes quos solos litterae diversabantur, non plus tamen quam ipsis ex usu esset, ignorantia summa, dicere non ausim malitiam, ne eorum succidaneos successores exasperem legitimos imitatores, cum omnia sursum deorsumque bellorum procellis miscerentur, ut quam optime sese gesserint, eruditionem omnem et virtutem praepostere actas obtenebrarunt, nisi prorsus suo tempore eas amiserint: omnia suo arbitratu pervertebant, ut suos conatus et rapinas fucarent religionis specie. Ejusdem impudentiae fuit quod manus a vitiandis historiis illis mire prurientes continere non potuerint, non perpendentes, perpetuo Deum Opt. Max. non sinere quin aliquot supersint qui, quo magis videntur improbi exstinctae veritati parentare, aut deformatam eam fucare, eo studiosius illam ad se exceptam tegant, [Col. 0994C] felicioribusque ingeniis suo tempore restituendam promulgandamque reservent. Illos etiam fallit vehementer creatori nostro displicere, ut verbum evangelicum nostro judicio et ratione metiamur, quatenus nominis sui majestatem attingit: verum sancit et edicit ut voluntatem suam neque huc neque illuc divaricantes consectemur. Quam viam non potuit fex ista nebulonum calcare. Tanta posteriorum saeculorum calamitate et infelicitate non pauci docti et litterati viri intercepti et implicati fuere, qui non satis animadverse historias lectitabant, ut impostorum circumscriptiones olfacerent, quamvis secum ut plurimum pugnarent, suaque rescinderent: quorum imitatores iisdem erroribus irretiti et mentiti sunt juxta ac ii per quos in fraudem illecti fuerant sibique os oblitum fuerat.

Restat nunc excutiendum quod cum jam orbis hac consuetudine occaluerit, fanaque media fere parte simulacris exaedificata sint picturisque distincta variis, [Col. 0994D] quid de iis sentire debeamus: mordicusne retentanda sint, aut perrupto consensu publico confringenda, vel flammis mandanda, aut quid aliud, rogo, agendum? Nos qui, Christi inspiratu, Deum propius novimus eique fidimus, magis quam Judaei ab omnibus legis apicibus et maledictis manumissi, siquidem militemus sub signis summi Imperatoris nostri, nihil obvium reperimus neque creatum neque fabrefactum, aut alia quavis hominum arte confictum, cujus copia nobis denegetur aut illicita sit, quique foris nullum vulnus aut offensaculum accipere possumus, tantum interaneis et vitalibus noxiis expositi, num citra fraudem aut piaculum imaginibus, simulacris et picturis uti poterimus, perinde ac alio quovis humano opificio, vel in usum ornamenti, vel simplicem architectationem, aut indicem rerum memorabilium quarum exemplum frugiferum et memoria [Col. 0995A] recolenda: ita ut si his abutamur, totum id ascribi debeat nostro vitio, non ipsi objecto? Non diffiteor quod si populum viderem transversum in aliquam abusionem rapi, non impeditum iri me religione, quo secius fracta statim et comminuta simulacra pessum darem, exemplum et specimen daturus, nullis ea viribus pollere; contra vero cum nulli nocumento aut offendiculo sunt, sed in bonam accepta partem decorant et insigniunt templa, non commissurum ut ea temere demoliar, alioquin sub easdem leges quidquid est rerum humanarum venire necessum esset, idemque fieri judicium: possunt enim omnes tam bene quam secus usurpari; verum ea etiam cautio adhibenda esset ne aliquam imaginem commentitiam, tabellam fabulosam, tapetes rerum nusquam gestarum admitteremus in templa. Haec enim plus satis suam barbariem et paganismum resipiunt: quin ea omnia ad vivum expressa et archetypum oportebat. Caeterum quod vestiantur linteis [Col. 0995B] lotis, sertis et floribus redimiantur, diebusque festis comptius ornentur, ob idque plura possint, facultatemque suam sedibus varient imagines, hic potentiores, alibi ignaviores, recens sculptae, quam exesae et vetustate marcescentes, aut fumigatae, hac aut illa materia conflatae, ne quemquam verbis titillem, vertigines istae et vecordiae mihi probari non possunt, neque dubium est quin omnis gesticulatio vel impudentiae adumbratio longe summoveri debeat, cujusmodi etiam in privatis domibus visitur, eorum omnium qui Christianismi titulo sese venditant despuenda et putida.

Jam igitur colligam cum orthodoxa Caroli Magni et totius Gallicanae Ecclesiae illius temporis opinione, ut quemadmodum credo eas in abusionem ferendas non esse, ita etiam arbitror non tollendas, nisi abusus gliscat: sed in eum usum traducendas censeo, ut memoriae subsidio compareant, decorisque gratia. Quare utriusque imaginum usurpationis, tum bonae, tum etiam malae, prudenti et consulto, id tantum [Col. 0995C] sublatum cupienti quod noxium est, perjucundum mihi videtur, de negotio imaginum imposturam hanc et commentum e mundo profligare: gnarus item quantum publice interfuerit si tanti principis tam eximium opus a blattis aut tineis decoqueretur, aut alia quavis clade nobis interverteretur, ausus sum ista sacra monumenta in lucem revocare, triumphis cohonestanda iterum per totum orbem, et Deo optimo laudi maxime cessura, et ipsi imperatori potentissimo et Christianissimo honori futura. Id vero operis mea opera sibi suoque ordini restitutum est, non certe quam belle instructum oportebat tantum principis opus, sed quantum vireculis meis conniti potui, ut [Col. 0996A] secundo ille in orbem nostrum remearet, hujus magni facinoris promulgatione omnium eorum, quae unquam gessit, praecellentissimi. Certo autem polliceri mihi possum, candide lector, boni tibi consultum iri hunc librum, ejusque lectionem jucundam fore et exhilaratricem. Verbum unum restat efferendum, ne quis hic venetur dubitandi occasionem, quod videlicet reperiuntur Latina commentaria, eaque impressa, septimae synodi Constantinopolitanae (hoc nobis ab Irene ejusque filio Constantino impp. Constantinopolitanis, quorum plurimum illic valuit auctoritas, sortitae, Nicaeae tamen habitae), ubi non eo omnia ordine narrantur quo per Carolum Magnum describuntur. Quod inde accidisse conjicio, vel quod ipsius acta in ipso originali diverse excepta fuerint et litteris tradita (quod fere fit in talibus negotiis, incolumi tamen sententia), postea autem Latine reddita: vel quod in manus imperatoris tantum pervenerint summa quaedam capita, quae breviter perstringerent Graecorum [Col. 0996B] decreta, veluti nuntia quaedam, quae succinctis paginis afferuntur: vel, tertio, quod tantum studuerit ipsum argumentum mutuari, statusque rerum primarios, quos convellere voluit adversus septimam Nicaenam, tum adversus alias omnes adversarias, ductu et auspiciis praecedentium imperatorum in Oriente celebratas. Cum igitur in amplissima totius orbis monarchia ea quaestio excitaverit teterrimas et virulentissimas contentiones et rixas, pugnas atque imperiorum inclinationes et eversiones invexerit, atque hodie recrudescat, et pariat tantum tempestatis in Christiana republica, atque lernam quamdam malorum per universum orbem, impensissime nobis laetandum est quod haec controversia definita et determinata nobis proponitur, consilio, labore et majestate ejus principis, quo non tulit praestantiorem aut triumphalem magis Christianus orbis: cum etiam primum decalogi articulum respectet, Deique optimi max. cultum et adorationem. Quicum precibus agere debemus ut principum nostrorum corda in ejus manu [Col. 0996C] sita exstimulet ad magni illius imperatoris reipsa exprimendum exemplum, quo illis curae sit et studio turbam et altercationem religionis, per totum Christianismum grassantem, componere, sanguini fidelium parcere, ecclesiasticas imposturas et doctrinae corruptelam eliminare, obviam porro humanis commentis prodire cum puro verbo Dei pugnantibus quoad fieri poterit: suaque inexhausta misericordia propediem hujus rei conficiundae gratiam illis et vires impertiat rex ille summus Dominus noster, cui aeterno, immortali, invisibili, soli sapienti Deo, virtus et fortitudo, honor, benedictio et gratiarum actio, et gloria in saecula saeculorum. Amen.




[Col. 0995]
TESTIMONIA VETERUM SCRIPTORUM.

[Col. 0995D] CAROLUS MAGNUS, lib. I, cap. 6, se hujus Capitularis auctorem hac vindicta asserit: »Venerandae memoriae genitoris nostri illustrissimi atque excellentissimi viri, Pipini regis cura; et industria sive adventu in Gallias reverendissimi et sanctissimi viri, Stephani Romanae urbis antistitis, etc.« Loquitur de unione caeremoniarum Gallicanae Ecclesiae cum Romana.---Et lib. IV, cap. 3: »In eorum plerisque locis qui se imaginibus luminaria et thymiamata offerre gloriantur, a quibus nos, qui id facere contemnimus, scandalum pati putamur, ita loca divino cultui mancipata despicabilia sunt, ut sicut legatis nostris, sive illis qui tempore reverendae memoriae illustrissimi viri patris mei, sive eis qui a nobis illas sunt destinati in partes [Graeciae], referentibus comperimus, etc.«

ADRIANUS I papa Rom. in Capitulari responsionum ad hoc Caroli Magni Capitulare: »Domino excellentissimo [Col. 0996D] filio nostroque spirituali compatri Carolo regi Francorum et Longobardorum ac patricio Romanorum, Adrianus papa.« Et post pauca: »Praeterea directum a vestra clementissima praecelsa regali potentia fidelem familiarem vestrum, videlicet Engilbertum abbatem et ministrum capellae, qui pene ab ipsis infantiae rudimentis in palatio vestro enutritus est, et in omnibus consiliis vestris receptus: et ideo sicut a vobis in omni familiaritate recipitur, ita et a nobis reciperetur et condecenter honoraretur. Unde pro nimio amore quem erga vestram mellifluam gerimus regalem excellentiam, sicut misistis, cum nimio amore dulcedinis eximiae eum suscipientes, prout voluit, et qualiter cum magna familiaritate nobis enarrantem voluit, aure placabili et mente benigna eum suscepimus, et quasi vestra corporali excellentia nobis narrante nostrum ei patientius credidimus consilium, ad profectum sanctae nostrae Romanae [Col. 0997A] Ecclesiae, et vestrae et a Deo protectae regalis potentiae exaltationem. Inter quae edidit nobis Capitulare adversus synodum quae pro sacrarum imaginum erectione in Nicaea acta est. Unde pro vestra melliflua regali dilectione per unumquodque capitulum responsum reddidimus, non quemlibet (absit) hominem defendentes, sed olitanam traditionem sanctae catholicae et apostolicae Romanae Ecclesiae tenentes, priscam praedecessorum nostrorum sanctorum pontificum sequimur doctrinam, rectae fidei traditionem modis omnibus vindicantes.«---Et Capitul. I respons.: »Hoc dogma Tarasius non per se explanavit, sed per doctrinam sanctorum Patrum confessus est, quorum capitula pro vestro nimio amore, quem erga vestram praeerectissimam a Deo protectam regalem excellentiam gerimus, breviter exaramus, etc.«---Et Capitul. ult. respons.: »Hoc sacrum et venerandum capitulum multum distat a totis supra dictis capitulis. Et idcirco eum agnovimus vestrae a Deo [Col. 0997B] servatae orthodoxaeque regalis excellentiae esse proprium, etc. Meminit enim vestra praeerectissima regalis praeexcelsa scientia qualiter in ipsa sancti Gregorii papae epistola, etc.« Et in fine capituli: »Unde si vestra annuerit a Deo protecta regalis excellentia, eodem adhortamur impetu (scilicet Constantinopolitanum imperatorem) pro sacris imaginibus in pristino statu erectione gratiam agentes, etc. De vero vestra praeerectissima a Deo protecta excellentia, orthodoxae fidei stabilitate roborata, freti existimus, quia radix ejus firmissima a pravis et infidelibus hominum unquam concutitur vel movetur; sed in ea, quae coepit, rectae fidei traditionis doctrina spiritualis matris suae sanctae catholicae et apostolicae Romanae Ecclesiae, tenere et amplecti incunctanter usque in saeculum saeculi sine reprehensione manere credimus. Et ideo confidimus de Dei nostri potentia quia quantum erga beatorum principum apostolorum Petri et Pauli Ecclesiam fidem gesseritis et amorem, semper pro ejus profectu et exaltatione regali nisi, undique certantes [Col. 0997C] habueritis, tanto brachii sui propitius in regalibus triumphis ab adversis et iniquis hominibus vos defendere et circumtegere dignetur, ut una cum spirituali filia domina nostra regina vestraque praecelsa nobilissima prole, longiori aevo in hoc regnantes mundo, in futuro sine fine vitam cum regno in arce poli habere mereamini. Incolumem excellentiam vestram gratia superna custodiat.«

Synodus Parisiensis in praefat. ad Ludovicum et Lothar. impp.: »Eamdem porro synodum (Nicaenam II) cum sanctae memoriae genitor vester (Carolus Magnus) coram se suisque perlegi fecisset (in concilio Francofordiensi) et multis in locis, ut dignum erat, reprehendisset, et quaedam capitula, quae reprehensioni patebant, praenotasset, eaque per Angilbertum abbatem eidem Adriano papae direxisset, ut illius judicio et auctoritate corrigerentur, etc.«

HINCMARUS Rhemensis archiepiscopus in libro contra Hincmarum Laudunensem episcopum, cap. 20: [Col. 0997D] »Septima autem apud Graecos vocata universalis pseudosynodus, de imaginibus, quas quidam confringendas, quidam autem adorandas dicebant, neutra vero pars intellectu sano diffiniens sine auctoritate apostolicae sedis non longe ante nostra tempora Nicaeae est a quamplurimis episcopis habita et Romam missa, quam etiam papa Romanus in Franciam direxit. Unde tempore Caroli Magni imperatoris, jussione apostolicae sedis, generalis synodus in Francia, convocante praefato imperatore, celebrata, et secundum Scripturarum tramitem traditionemque majorum, ipsa Graecorum pseudosynodus destructa et penitus abdicata. De cujus destructione non modicum volumen, quod in palatio adolescentulus legi, ab eodem imperatore Romam est per quosdam episcopos missum. In cujus voluminis quarto libro haec de universali nomine scripta sunt: Sicut Ecclesia universalis est, etc.« Extant lib. IV, c. 28, quibus ista continuo subnectit: »Auctoritate itaque hujus synodi [Col. 0998A] nonnihil repressa est imaginum veneratio: sed tamen Adrianus et alii pontifices in sua opinione perseverarunt, et, mortuo Carolo, suarum pupparum cultum vehementius promoverunt.«

ALTHELMUS Benedictinus monachus beati Dionysii apud Parisienses in Annalib. Francor. anno 794 (Aimoinus, lib. IV, cap. 85): »Rex ad condemnandam haeresim Felicianam aestatis initio, quando et generalem populi sui conventum habuit, concilium episcoporum ex omnibus regni sui provinciis in eadem villa (Franconofurt juxta Moenum) congregavit. Adfuerunt etiam in eadem synodo legati Romani pontificis Theophyfactus ac Stephanus episcopi, vicem tenentes ejus a quo missi fuerant, Adriani papae. In quo concilio et haeresis memorata condemnata est, et liber contra eam communi episcoporum auctoritate compositus, in quo omnes subscripserunt. Synodus etiam, quae ante paucos annos in Constantinopoli sub Irene et Constantino filio ejus congregata, et ab ipsis [Col. 0998B] non solum septima, verum etiam universalis erat appellata, ut nec septima nec universalis haberetur dicereturve, quasi supervacua, in totum ab omnibus abdicata est.«

ADO Viennensis episcopus, Chronic., aetate VI: »Synodus iterum facta contra supradictam haeresin in Franconofurt, legatis apostolicae sedis praesidentibus [Leg. praesentibus] Theophylacto et Stephano episcopis, et auctoritate sanctorum Patrum convictus et damnatus est iterum Felix cum errore suo, perpetuoque exsilio apud Lugdunum relegatus est; quem ferunt in eodem ipso suo errore mortuum. Sed pseudosynodus quam septimam Graeci appellant, pro adorandis imaginibus, abdicata penitus.«

STRABUS Fuldensis monachus, in Annalibus, anno 794: »Synodus habita in Franconofurt, in qua haeresis Feliciana coram episcopis Germaniarum et Galliarum Italorumque, praesente magno principe Carolo et missis Adriani apostolici Theophylacto et Stephano episcopis, tertio damnata est, et rata stipulatione [Col. 0998C] damnatio roborata. Pseudosynodus Graecorum pro adorandis imaginibus habita, et falso septima vocata, ab episcopis damnatur.«

EGOLISMENSIS MONACHUS in Vita Caroli Magni: »Anno sequenti dominus rex Carolus de Ragenesburg iter fecit navigio ad fossatum magnum inter Altmaniam et Radantiam. Ibi cum muneribus magnis missi apostolici praesentati sunt, et nuntiatum est ei Saxones iterum rebellasse. Inde per Radantiam navali itinere abiit in Mochin, et natale celebravit ad sanctum Chilianum in Wirzinburg, et Pascha in Franconofurt: et ibi congregata est synodus magna episcoporum Galliarum, Germanorum, Italorum, in praesentia ejus. Ibi fuerunt missi domini apostolici Adriani Theophylactus et Stephanus episcopi: et ibi tertio damnaverunt haeresim Felicianam. Quam damnationem per auctoritatem sanctorum Patrum in libro conscripserunt: quem librum omnes sacerdotes propriis manibus subscribendo confirmarunt. [Col. 0998D] Pseudosynodus Graecorum, quam falso septimam vocabant, pro imaginibus, rejecta est a pontificibus.«

ANONYMUS episcopus sive abbas, Caroli Magni consiliarius, in Annalibus Francorum, anno 784. (Periit ea pars in qua de hoc concilio exsecutus est: eam conservavit Regino, qui fatetur se illius Annales sequi et Egolismensis.)

REGINO Prumiensis abbas, Chronic. lib. II: »Anno Dominicae incarnationis 794 celebravit rex Pascha in Franconofurt, ibique congregavit synodum magnam episcoporum, Gallorum, Germanorum et Italorum: ubi fuerunt missi apostolici Theophilus et Stephanus episcopi. In hac synodo tertio condemnata est haeresis Feliciana, quam damnationem per auctoritatem sanctorum Patrum in libro conscripserunt: quem librum omnes sacerdotes manibus propriis subscripserunt. Pseudosynodus Graecorum, quam pro adorandis imaginibus fecerant, a pontificibus rejecta est.«

[Col. 0999A] SWARZAHENSIS MONACHUS in Chronico, quod Urspergensis abbas continuavit: »Anno Domini 794, Carolo in Franconofurt Pascha celebrante, synodus episcoporum magna collecta est ex omnibus regni provinciis: legati quoque Adriani papae in ejus vice adfuerunt. In hac synodo haeresis cujusdam episcopi, Felicis nomine, damnata est, qui Christum, secundum hoc quod homo est, adoptivum Dei Filium dicebat: et liber contra eum communi episcoporum auctoritate compositus est, in quo omnes subscripserunt. Synodus etiam, quae ante paucos annos in Constantinopoli congregata sub Irene et Constantino filio ejus, septima et universalis ab ipsis appellata est, ut nec septima nec aliquid diceretur, quasi supervacua ab omnibus abdicata est.«

HERMANNUS CONTRACTUS comes Vaeringae et monachus Augiensis, in Chronico, anno 794. »Synodo magna in Franconofurt habita, haeresis item Feliciana damnata est: pseudosynodus Graecorum, pro adorandis imaginibus habita, ab episcopis damnata [Col. 0999B] est.«

JOAN. AVENTINUS: »Carolus Decembri Reginoburgio exit Sualovoltas, et ad fossam superiorem navibus per terram tractis progreditur. Inde navibus in Rhoedonesso delatus in Moenum, Virzeburgum (caput est antiquae Franciae, insigne sepulcro divi Chiliani) ultimo Decembri pervenit. Unde Francophoron migravit, ibique reliquum hiemis exegit. Huc frequentes coire pontifices Galliarum, Italiae, Germaniae imperat. Adfuere Romani pontificis legati, Theophylactus et Stephanus episcopi. Tertio ibidem condemnata est haeresis Feliciana, Eliphandanaque, de adoptione Filii Dei. Omnes subscripsere sacerdotes: ipse quoque Felix et Eliphandus, agnoscentes errorem, venia data dignitasque servata. Item acta Graecorum de imaginibus adorandis rescissa sunt.«

AUGUSTINUS STEUCHUS EUGUBINUS, bibliothecarius Vaticanae pontificis Romani bibliothecae, de Donatione Constantini adversus Laurentium Vallam, lib. [Col. 0999C] II, num. 60: »Sunt alia apud Graecos et Latinos praeclara ac pervetusta monimenta, quibus quisque percipere possit, edictum donationis esse verissimum, a Magno Constantino editum, si per omnes hujus edicti [Col. 1000A] partes animum vertens eas conferas cum his quae dixi monimentis. Velut quod Constantinus sanxit, ut Ecclesia Romana sedesque Petri esset caput omnium Ecclesiarum, et ab ea totius religionis ordo dependeret, ab ea judicium in causis fidei exspectandum esse, eam esse in religione consulendam. Hoc sciens perceptumque habens Carolus Magnus imperator, eodem tempore quo Adrianus pontifex protulit in concilio historiam Sylvestri, scribens et ipse de imaginibus, cum imperaret Constantinopoli Constantinus et Irene mater, recipiens quae Magnus Constantinus statuisset, sic scribit libro primo, capite sexto (est autem liber vetustissimus litteris Longobardicis scriptus in bibliotheca Palatina, non credenti videndi fiet potestas): Antequam, inquit, discutiendorum testimoniorum, etc.« Recitat totum cap. 6 lib. I.

F. BERNARDUS LUTZENBURGUS, ordinis praedicatorii monachus, artium et sacrarum litterarum professor in academia Coloniensi, in Catalogo Haereticorum, [Col. 1000B] lib. I, cap. 14; »Carolus Magnus, imperator, Graece et Latine doctissimus, ante septingentos annos contra certos [Forte Graecos] haereticos opus scripsit in quatuor libros partitum, quod habetur Romae in Vaticana bibliotheca.«

JOANNES ECKIUS Suevus in Encheiridio locorum communium adversus Martinum Lutherum atque alios Ecclesiae hostes (quod edidit anno Domini 1529), art. 16: »Carolus Magnus quatuor libros scripsit contra volentes tollere imagines. Unde Thuricenses fundatorem eorum et patronum Carolum potius sequi debent cum Ecclesia catholica quam haereticum Zuinglium.«

EPISCOPUS MELDENSIS hoc indice proscripsit: »Opus illustrissimi Caroli Magni, nutu Dei regis Francorum Gallias, Germaniam, Italiamque, sive harum finitimas provincias, Domino opitulante, regentis, contra synodum quae in partibus Graeciae pro adorandis imaginibus stolide sive arroganter gesta est. [Col. 1000C] Item Paulini Aquileiensis episcopi adversus Felicem Urgelitanum et Eliphandum Toletanum episcopos libellus. Quae nunc primum in lucem restituuntur. Anno salutis 1549.«




[Col. 0999]
IN NOMINE DOMINI ET SALVATORIS NOSTRI JESU CHRISTI. INCIPIT OPUS ILLUSTRISSIMI ET EXCELLENTISSIMI SEU SPECTABILIS VIRI CAROLI, NUTU DEI REGIS FRANCORUM, GALLIAS, GERMANIAM ITALIAMQUE SIVE HARUM FINITIMAS PROVINCIAS, DOMINO OPITULANTE, REGENTIS, CONTRA SYNODUM QUAE IN PARTIBUS GRAECIAE PRO ADORANDIS IMAGINIBUS STOLIDE SIVE ARROGANTER GESTA EST.



CAROLI MAGNI PRAEFATIO.

[Col. 0999D] Ecclesia mater nostra, pretiosissimo sponsi Christi sanguine redempta, et regeneratione salutaris gurgitis lota, [a 20Kb] et salutifero edulio corporis, et haustu sanguinis satiata, et nectarei liquoris unguine delibuta, et per universum orbem terrarum in pace diffusa: aliquando externa, aliquando intestina perpetitur bella, aliquando exterorum concutitur incursibus, aliquando civium pulsatur tumultibus. Nonnunquam [Col. 1000D] videlicet incredulorum vel haereseorum impellitur infestationibus, nonnunquam vero schismaticorum vel arrogantium turbatur simultatibus. Est enim arca salvandas intra se continens animas, cujus typum antiqui illius patris arca gerebat, quae in hujus saeculi saevissimas diluvii absque naufragii periculo transigit procellas, et nescit mortiferis praesentis saeculi alluvionibus cedere, nec infestantium [Col. 1001A] adversarum potestatum obsidione fatiscere, sed illo pro ea et maxime in ea pugnante, qui positus est in ea murus, dicente propheta: Urbs fortitudinis nostrae salvator, ponetur in ea murus, et antemurale, et qui super ejus muros constituit custodes, qui tota die et tota nocte in perpetuum non tacebunt (Isa. XXVI): adversariis resistens, et tumultiferas inquietudines tolerat, et ad verae fidei confessionem convolantibus in gremio susceptis, et eidem confessioni obstinata mente reluctantibus abdicatis, inconvulsa et intemerata perseverat, et cum David canere non cessat: Saepe expugnaverunt me a juventute mea, dicat nunc Israel, saepe expugnaverunt me a juventute mea, etenim non potuerunt mihi (Psal. CXXIX): quae incessanter per partes trinae orationis mysterium sanctae [Col. 1001B] Trinitatis exponit, dum et verba sua auribus divinae majestatis percipienda, id est psallendi melodiam, quam sine intermissione exhibet, deprecatur; et clamorem intelligendum, id est cordis affectum, qui non auribus carnalibus, sed ineffabilibus divinae majestatis auditibus mirabiliter excipitur, devota mente exorat, et orationis suae vocem intendendam exposcit, ut scilicet declaret hanc esse orationem perfectam quam mentis affectus ardentis inflammat. Et quanquam metaphoricos mutatis verbis sensus nostros immisceat, divinam tamen naturam credit non partibus membrorum discernenda discernere, sed una virtute cuncta peragere, qui ea quae a nobis videntur audit, et quae cogitavimus sive cogitaturi sumus, intro inspicit: nec quidquam ejus ineffabili [Col. 1001C] lumini potest abscondi: auribus etenim verba percipere, clamorem intelligere, voci orationis intendere, quanquam iterate sub varietate verborum, per id locutionis genus quod a rhetoribus metabole dicitur, proferantur: trina tamen repetitio unum idemque significat, quae etiam in invocatione regis et Dei sive Domini, dum dicit. Rex meus et Deus meus, quoniam ad te orabo, Domine (Psal. V et XLVIII): tres personas et unam substantiam in Divinitate se credere et fateri demonstrat, cum trium nominum invocationi, non pluralia, sed singularia verba interserit. Est enim sancta mater, est immaculata, est praeclara, est incorrupta, est et fecunda, quae et virginitatem amittere nescit, et filios generare non desinit: quae quanto amplius mundi adversitatibus feritur, tanto [Col. 1001D] auctioribus sive excellentioribus virtutibus dilatatur: et quanto plus premitur, tanto altius exaltatur, quam propheta per ethopoeian Deo sic introducit loquentem: Cum invocarem te, exaudisti me, Deus justitiae meae, in tribulatione dilatasti me (Psal. IV). Cujus quoniam [Col. 1002A] in sinu regni gubernacula Domino tribuente suscepimus, necesse est ut in ejus defensione et ob ejus exaltationem, Christo auxiliante, toto annisu certemus, ut ab eo boni servi et fidelis nomine censeri valeamus. Quod quidem non solum nobis, quibus in hujus saeculi procellosis fluctibus ad regendum commissa est, sed etiam cunctis ab ejus uberibus enutritis sollicite observandum est: ita tamen ut ab ejus unione, qui ejus membrum esse dinoscitur, nullatenus abscedat. Quoniam qui cum ea non est, adversus eam est: et qui cum ea non colligit, spargit. Hujus ergo rei causa loqui compellit, quod non sine quodam animi moerore prosequimur, quippe qui cum infirmantibus infirmari, et cum scandalizantibus uri, apostolico perdocemur exemplo. Inflammavit igitur ventosae arrogantiae [Col. 1002B] inflata ambitio, et vanae laudis insolentissimus appetitus, quosdam orientalium partium non solum reges, sed etiam sacerdotes, adeo ut postposita sana sobriaque doctrina, et parvipendentes illud apostolicum, Si quis evangelizaverit vobis, praeter id quod evangelizatum est, etsi angelus sit, anathema sit (Galat. I), et transgredientes contra propheticam institutionem terminos majorum, per infames et ineptissimas synodos Ecclesiae inferre conentur quod nec Salvator nec apostoli intulisse noscuntur; et dum sublimare conantur suae laudis fastigium, magnum accumulent suis animabus deliquium; dumque suorum gestorum ordinem volunt mandare memoriae posteritatis, discindunt vinculum ecclesiasticae unitatis. [a 31Kb] Gesta sane est ante hos annos in Bithyniae [Col. 1002C] partibus quaedam synodus tam incautae tamque indiscretae procacitatis, ut imagines in ornamentis ecclesiae et memoria rerum gestarum ab antiquis positas incauta abolerent abdicatione: quodque Dominus de idolis praecepit, hoc illi de cunctis imaginibus perpetrarent; nescientes imaginem esse genus, idolum vero speciem: et speciem ad genus, genus ad speciem referri non posse. Nam cum pene omne idolum imago sit, non omnis imago idolum. Alterius et longe alterius definitionis est idolum, alterius imago: cum videlicet istae ad ornamentum vel ad res gestas monstrandas fiant, illud autem nunquam nisi ad miserorum animas sacrilego ritu et vana superstitione inliciendas: et imago ad aliquid, idolum ad seipsum dicatur. Qui nimirum tantae caecitatis caligine obtenebrati [Col. 1002D] fuerunt, ut cunctis qui eas habere in ecclesiis noscebantur vel habituri erant anathematizatis, inter caeteros errores hoc etiam suo errori insererent [b 2Kb] quod rex eorum Constantinus eos ab idolis liberasset: et ei qui exsultavit ut gigas ad currendam [Col. 1003A] viam, de quo dictum est, Ecce vicit leo de tribu Juda, radix David (Apoc. V), et triumphanti mundi spolia secum reportavit, victoriae titulum derogare cupientes, regi suo adnecterent: cum non de eorum rege, sed de vero triumphatore Christo propheta praedixerit: Ecce Dominus ascendet super nubem levem, et ingredietur Aegyptum, et commovebuntur simulacra Aegypti a facie ejus (Isa. XIX). Nubem levem, corpus videlicet humanum, quod ex virgine assumpserat nulla humanae commistionis sorde praegravatum: Aegyptum mundum volens intelligi: quod et per Jeremiam pene iisdem verbis se dudum facturum esse promiserat, dicens: Disperdam simulacra, et cessare faciam idola de Memphis (Ezech. XXX). [a 1Kb] Gesta praeterea est ferme ante triennium et altera [Col. 1003B] synodus illis in partibus, ab eorum qui priorem gesserant successoribus, vel a plerisque qui in priore fuisse narrantur: quae tamen quanquam a priore distet voto, non tamen distat errore; et si dispar est negotio, est tamen compar flagitio; et cum sit posterior tempore, non tamen est posterior crimine. Nec immerito in unius baratri coenosum lacum, quanquam per diversa fluitantes, confluere videntur, quae ab unius jactantiae et vanae laudis fonte scaturiisse creduntur. Haec enim, anathematizata et abominata cum suis auctoribus priore, imagines, quas prior nec etiam cernere permiserat, adorare compellit; et ubicunque sive in divinae Scripturae locis, sive in sanctorum Patrum commentariis, quamcunque repererunt imaginum mentionem erga suae voluntatis arbitrium [Col. 1003C] vertunt in adorationem. Nec minoris absurditatis spiris hi connectuntur in habere et adorare, quam illi connexi sunt in imagine et idolo, cum illi imaginem et idolum, isti habere et adorare, unum esse putarunt, quae tamen a se invicem distant, et diversitate rei et societate praedicamenti: quippe cum unum illorum sit habitus, alterum agere. Nam illa etsi magna distent differentia, saltem in eo junguntur, quod unum species, alterum genus est: haec vero nec genere, nec specie, nec ulla hujuscemodi societate sibi cohaerent, cum et adorari possint quae non habentur, et haberi quae non adorantur. Sicque rejectis moderaminis retinaculis, et neglecto quod ab antiquis non incongrue dictum est proverbio: Ne quid [Col. 1003D] nimis, mediocritatis calle transmisso, per devia gradiuntur: veluti si quis cuidam multiloquio vacanti temperamentum in loquendo indicere curans, ille e contrario adeo silentio studeat, ut mutus efficiatur, et cui dedecus ingerebat inordinata loquacitas, dedecus nihilominus ingerat desidiosa taciturnitas. Aut si quis medicus aegrotantem temulentiae arguat, ille putans [Col. 1004A] se medici parere dictis, non solum vini sed etiam laticum sibi interdicat humorem, adeo ut qui dudum languebat nimio vini haustu madefactus, omni sibi liquore interdicto, langueat siti arefactus: cum tamen, et si diversa sit causa languoris, unus tamen sit effectus desidiosi erroris. Interea cum in neutra parte neque isti neque illi temperantiae teneantur habenis, sed utrique praecipites per abrupta discurrant, et dispari cursu ferantur, uno tamen occursu sponsae Christi Ecclesiae, cui ipse dicit in Canticis canticorum, Tota speciosa es, amica mea, et macula non est in te (Cant. II), maculam inferre conantur, dum et illi ei bene habita abjicere, et isti bene habitis male uti suadent; dum scilicet et illi ei ornamenta auferre student, et isti eam ornamenta adorare [Col. 1004B] permovent; quae duo mala, ut praefati sumus, de jactantiae fonte pullularunt. Dumque volunt humanos favores, et vocari ab hominibus Rabbi, et suas laudes suis apicibus praefigunt, nec attendunt quod per quemdam sapientem dicitur: Laudent te alii, et non os tuum, extraneus, et non lingua tua (Prov. XXVII): relictis priscorum Patrum traditionibus, qui imagines non colere sanxerunt, sed in ornamento ecclesiarum habere siverunt, novas et insolitas Ecclesiae nituntur inferre constitutiones, quibus ei maculam potius quam decorem ascribant. Nam si novas constitutiones Ecclesiae ingerere jactantia est, schisma est: quod tamen in Ecclesia fieri non debet: quod si schisma est, macula est, quae in Sponsa esse negatur. Si igitur novas constitutiones Ecclesiae ingerere [Col. 1004C] jactantia est, macula procul dubio est, quae in sponsa esse negatur. Unde datur intelligi non eum esse amicum sponsi, qui adeo suae laudis vult cumulare cacumen, ut per errorum notas non vereatur ecclesiasticum obtundere acumen; ac per hoc si sponsam macula non decet, eam ei nullus conari debet imprimere: quam si nullus conari debet imprimere qui conatur, sponso injuriam facit. Si igitur sponsam macula non decet, et revera non decet, qui conatur imprimere, sponso injuriam facit. Nos denique propheticis, evangelicis et apostolicis Scripturis contenti et sanctorum orthodoxorum Patrum, qui nullatenus in suis dogmatibus ab eo qui est via, veritas et vita, deviarunt, institutis imbuti, et sanctas et universales [Col. 1004D] sex synodos, quae pro variis haereseorum infestationibus a sanctis et venerabilibus Patribus gestae sunt, suscipientes, omnes novitates vocum, et stultiloquas adinventiones abjicimus: et non solum non suscipimus, verum etiam tanquam purgamenta despicimus, sicut et eam quae propter adorandarum imaginum impudentissimam traditionem in Bithyniae [Col. 1005A] partibus gesta est, synodum. Cujus scripturae textus eloquentia sensuque carens ad nos usque pervenit. Contra cujus errores ideo scribere compulsi sumus, ut sicubi forte aut manus tenentium, aut aures audientium inquinare tentaverit, nostri styli divinarum Scripturarum auctoritate armati invectione pellatur: et inertem, vel potius inermem Orientali de parte venientem hostem Occidua in parte per nos, favente Deo, allata sanctorum Patrum sententia feriat. [a 2Kb] Quod opus aggressi sumus cum conhibentia sacerdotum in regno a Deo nobis concesso catholicis gregibus praelatorum, non arrogantiae supercilio, sed zelo Dei et veritatis studio: quoniam sicut justis et honestis rebus inhaerere sanctum, ita nimirum pessimis et inordinatis rebus animum accommodare peccare [Col. 1005B] est. Unde et David quod societates malorum fugerit, Deo quasi purum sacrificium offert, cum dicit: Odio habui congregationes malignantium, et cum impiis non sedebo (Psal. XXVI). Et Josaphat rex Juda eo quod Israeliticae gentis pessimo regi amicitiis junctus sit, a Domino arguitur per prophetam (II Par. XIX). Cum igitur praefatarum duarum synodorum conditores nec illius imperitiae sermonem habeant qua se Apostolus imperitum dicit sermone sed non scientia, nec illius eloquentiae cum spiritali sensu nitorem, de quo ex persona sanctorum praedicatorum in Canticis canticorum Ecclesiae dicitur, Murenulas aureas faciemus tibi vermiculatas argento (Cant. I): mirum ducimus cur tantae vanitatis vento inflati sint, ut eas non solum agitare praesumpserint, sed etiam [Col. 1005C] sex venerabilibus synodis adnumerare conati sint: quarum neutra quomodo non septima post Nicaenam, sed aut tertia, priore servata post Ariminensem, aut [Col. 1006A] secunda priore destructa computari debeat, in sequentibus, cum res exegerit, diligentius, annuente Domino, disputabimus, quae scilicet haud secus sex synodis aequiparandae sunt, quam Rubenitarum et Gaditarum, et dimidiae tribus Manasse altare altari quod per legislatorem Domino jubente conditum est, aequiparari potuit: cujus auctores Israelitici gladii furor vastaret, nisi fraternas iras supplex confessio mista precibus praeveniret. Nos denique Isaiae vaticinio docti, qui dicit, Haec via, ambulate in ea, non declinabitis ab ea, neque ad dexteram neque ad sinistram (Isa. XXX); et doctoris gentium praedicationi admoniti, qui nos viam regiam tenere instituit, imagines in ornamentis ecclesiarum et memoria rerum gestarum habentes, et solum Deum adorantes et ejus sanctis [Col. 1006B] opportunam venerationem exhibentes, nec cum illis frangimus, nec cum istis adoramus, sed illius ineptissimae synodi scripturam, quae non solum illa locutione caret qua parva submisse, mediocria temperate, magna granditer proferuntur, sed etiam pedestris sermonis modum negligit, abnuentes, institutoris nostri, sermonis videlicet Dominici, nitimur fieri usquequaque sequaces. Quoniam igitur et patrum anathematizantium filios, et filiorum anathematizantium patres, mistim in praefata synodo hebetudinis continentur discursus, mistam utriusque reprehensionem noster, favente Domino, digeret stylus, nihil indiscussum, nihil intactum, nihil silentii cavernis obstrusum praeteriens: nisi forte quod aut difficultas inordinati sermonis nostro intellectui [Col. 1006C] impertire negaverit, aut puerilis dicti ineptiam, reverentia cohibente, noster sermo persequi despexerit.



LIBER PRIMUS.
[Col. 1005]


CAPUT PRIMUM. De eo quod Constantinus et Haerena in suis scriptis dicunt, Per eum qui conregnat nobis Deus.
[Col. 1005D]

Plerumque humana fragilitas suae impossibilitatis metas excedit, et quanto se ultra quam debet extollit, tanto ab eo qui in altis habitat, et humilia respicit in coelo et in terra, recedit: quantoque ad eum qui excelsus super omnes gentes est, per sublimitatem appropinquare conatur, tanto ab eo propensius elongatur. Quae si modum suae conditionis non negligat, et superiora petere nitens, ad humiliora se devota mente submittat, poterit se inclinando eo conscendere [Col. 1006D] a quo se exaltando noscebatur descendere: et quanto se prostraverit humo, tanto fiat proxima coelo. Cum ergo nostrum esse tantum distet a Dei esse, et nostrum vivere ab ejus vivere, et nostrum regnare ab ejus regnare, dolenda potius quam admiranda est illorum vecordia qui, inter caetera quae sibi indiscrete usurpant, Deum sibi conregnare etiam dicunt. Illius enim esse, esse tantum novit: fuisse vel futurum esse, non novit. Non habet enim partem aeternitatis, quam nos tempus dicimus, et in praesens, praeteritum et futurum dividimus, sed totius aeternitatis in suae essentiae incommutabilitate integritatem habens, esse [Col. 1007A] tantum ei est. Unde et sancto Moysi dixit: Ego sum qui sum, et, Qui est, misit me ad vos (Exod. III). Nostrum autem esse, quibus praeterita in recordatione, praesentia in intuitu, futura in exspectatione, illius essentiae comparatum non esse est. Vivere namque ejus, nec initium, nec finem, nec mutabilitatem ullo modo sentit. Unde et in prophetis scribitur: Vivo ego, dicit Dominus (Isa. XLIX), et quidam sanctorum, »Vivit Dominus, dicere ausi sunt, id est, qui in ea vita vivit quam nec initium cepit, nec mutabilitas movet, nec finis intercipit.« Nostrum autem vivere ortum et occasum et mutabilitatem patitur; quanquam anima immortalis sit, tamen mutabilis esse dignoscitur: quae mutabilitas ei plerumque pro morte ascribitur. Unde et primo homini dictum est, In [Col. 1007B] quacunque die comederis ex eo, morte morieris (Gen. I, 2). Non quod statim ut praeceptum Domini est transgressus, carnis sit morte multatus, sed quia ab ea sanctitate in qua Deo proximus stabat, per animi mutabilitatem sit longe digressus. Porro ejus regnare a nostro regnare, non minus quam ejus esse a nostro esse, et ejus vivere a nostro vivere distat: quippe cujus essentia sicut semper habuit esse et vivere, ita etiam et regnare. Nostrum enim regnare a nostro esse et vivere praeceditur, a nostro interire succeditur: quae dum ita se habeant, magnae praesumptionis est Deum sibi quempiam dicere conregnare: cum hoc nec David dicere ausus est, de quo Dominus dixit, Inveni virum secundum cor meum, et illud, Inveni David servum meum: oleo sancto meo linivi eum [Col. 1007C] (Psal. LXXXIX); nec Salomon cui a Domino dictum est, Sapientia et scientia datae sunt tibi, divitias autem et substantiam et gloriam dabo tibi, ita ut nullus in regibus nec ante te nec post te fuerit similis tui (II Par. I); qui de se quoque ipse loquitur confidenter, Deus docuit me sapientiam, et intellectum sanctorum cognovi (Prov. XXX). Nec quisquam de regibus, nec de his quos meritorum praerogativa suffultos, nec de his quos superbia usos fuisse Scriptura commemorat, tale quid legitur dixisse. Interea con syllaba in conponendis verbis secundum eos qui litterariae solertiam disciplinae non nesciunt, pene nihil aliud quam simul significat: ut est, Congregetur omnis Ecclesia Israel (Levit. VIII); et, conveniat ad diem festum (Dan. III), id est, simul in gregem glomeretur, simul [Col. 1007D] veniat; et Apostolus: Si tamen compatiamur, ut et simul glorificemur (Rom. VIII), id est, conglorificemur; et illud, Super vitrei marginem fontis uterque consedit, id est, simul sedit: et consessor dicitur simul sedens. Simul namque quaedam juxta eos qui sagacissimae logicae arcana scrutantur, tribus modis dicuntur: tempore, natura et genere. Tempore, ut ait beatus Augustinus, cum quaelibet simul existunt uno tempore vel apparent, ita ut neutrum de duobus vel prius sit, vel alterum consequatur, sed utrique ortus videatur esse communis; secundum quem modum nobis simul minime regnare dicendus est, quippe cum ille sit sempiternus, nos temporales, ille sine initio, nos cum initio. Natura, cum quaedam naturaliter [Col. 1008A] simul sunt, nullum tamen eorum praeest alteri: ut verbi gratia simplum et duplum ponamus necesse simul esse naturaliter: sed neque duplum facit ut simplum sit, neque simplum efficit duplum; sed nec secundum hunc modum nobis simul regnare dici potest, cum tot distantiis natura ejus nostrae naturae prior sit, totque modis creatrix creatam praecedat. Genere, quoties ex eodem genere manantia simul videntur esse natura, sed specie discernuntur, ut est animal. Nam et pedestre et aquatile animal dicitur, sed specie discernitur: nullumque alteri aliud prius est, sed simul omnia ab animali, id est, ab uno genere orta noscuntur. Qui tertius modus, non minus quam praecedentes duo, eum nobis simul regnare reluctatur, cum nullatenus natura nostra [Col. 1008B] et ejus quadam substantiae unitate conjuncta dignoscatur, et quadam specie discernatur; qui dum per potentiam divinitatis ubique sit, tamen non alicui conregnare dici recte potest. Aliud est enim ubique esse, aliud cum quoquam simul esse; aliud ineffabiliter regnare, aliud cuiquam conregnare. Conregnare igitur et consedere et plurima hujuscemodi si absolute proferantur, nec quisquam cuiquam consedere vel conregnare dicatur, simul duos vel plures conregnare vel consedere designat. Si vero quis cuiquam conregnare vel consedere dicatur, significat eum praecedere cui conregnatur vel consedetur: illum vero ejus participem fieri qui conregnat et consedet, dicente Vase electionis Paulo: Consepulti estis Christo (Rom. VI); et iterum: Si consurrexistis [Col. 1008C] Christo, quae sursum sunt quaerite: (Coloss. III). Unde datur intelligi eum praecedere qui sepelitur et surgit, eos vero participare ei cui consepeliuntur et consurgunt. Nisi enim Redemptor humani generis pro nobis sepultus fuisset et resurrexisset, nos ei consepeliri et conresurgere minime poteramus. Quo documento colligitur, a cautela remotum esse Deum nobis dicere conregnare: qui non nobis in regnando participat, sed sicut omnium auctor est, ita omnes in esse, vivere et regnare praecedit. Quod si forte contentiosus quis hujus verbi astruere tentans errorem, ea quae secundum formam servi de unigenito Dei Filio dicta sunt in testimonium trahat, dicens: Cur non conregnet nobis cui, secundum Apostolum, compatimur, consepelimur, [Col. 1008D] convivificamur, consurgimus? cujus promissionis cohaeredes et concorporales et comparticipes sumus in eodem Jesu Christo per Evangelium, in quo Deus coexcitavit nos simulque fecit sedere in coelestibus; de quo et evangelista dicit: Convescens elevatus est (Act. I); et iterum: Illi autem profecti praedicaverunt ubique Domino cooperante (Marc. XVI): perpendat, abstersa nebulosae mentis caligine, non hoc ex sua divinitate, sed ex nostra humanitate esse in quo nos ei compatimur, consepelimur, convivificamur. Sicut enim pati, sepeliri, vesci, in quo nos ei consepelimur, compatimur, et ille nobis convescens dictus est, proprie humanum est: ita et regnare proprie divinum est, [Col. 1009A] Psalmista attestante, qui ait: Exaltatum est nomen ejus solius (Psal. CXLVIII); et iterum: Domini est regnum et ipse dominabitur genti (Psal. XII); et idem, Regnum tuum, Domine, regnum omnium saeculorum, et dominatio tua in omni generatione et progenie (Psal. CXLV). Dicimur enim et nos regnare, sed abusive, non proprie. Nam regnare, immortalem et veracem esse, illi est naturale; caeteris vero qui haec consequuntur illius largitione est attributum qui vere regnat, solus immortalis et verax est, doctore gentium praedicante, qui ait: Est enim Deus verax, omnis autem homo mendax (Rom. III); et rursus: Qui solus habet immortalitatem (I Tim. III); non quo, ut ait beatus Hieronymus, et angeli et caeterae rationales creaturae immortalitatem non habeant [Col. 1009B] et veritatis sint amatores, sed quo ille solus naturaliter sit et immortalis et verax, caeteri vero immortalitatem et veritatem ex largitione illius consequantur, et aliud sit habere per semet, aliud in potestate donantis esse quod habeas. Si ergo recte dici possumus Deo commori et compati, qui immortalis et impassibilis est, ita et recte dici potest Deus nobis conregnare. Et si illud manifesta ratione dici contemnitur, et istud prudenti indagatione repudiatur. Compatimur enim Christo quando in ejus amore qui pro nobis crucis passionem perpessus est, carnem nostram crucifigimus, id est, mundum cum vitiis et concupiscentiis, et morimur mundo, et commorimur Christo, et sic carnem, id est corpus, crucifigimus, ut desideria ejus calcemus. Consepulti [Col. 1009C] enim sumus cum illo per baptismum in mortem, ut quemadmodum Christus resurrexit a mortuis per virtutem Patris, ita et nos in novitate vitae ambulemus: et sic baptizati consepulti sumus ei, ut de caetero hanc vitam sequamur, in qua Christus resurrexit. Baptismum resurrectionis pignus est et imago, ut jam in praeceptis Christi manentes, ad praeterita denuo non revolvamur. Convivificamur autem et consurgimus ei, si similitudini mortis ejus sumus complantati, id est, si in baptismo omnia vitia deponentes in novam vitam translati de caetero non peccemus. Similitudo enim mortis similem praestavit resurrectionem. Cohaeredes autem et comparticipes ejus sumus, non quo aliqua inter nos possessio dividatur, sed quo ipse sit Dominus [Col. 1009D] haereditas nostra atque possessio. Dominus quippe, ait, haeredita svestra est (Deut. XVIII); et alibi, Dominus pars mea et haereditas mea (Psal. XV; Eccli. XLV). Concorporales enim, quia quanquam diversas habeant gratias hi qui in Christo crediderunt, in uno tamen sunt Ecclesiae corpore conglobati. Simul ergo sanctos fecit sedere cum Christo in coelestibus non quo ei sancti consedeant quandiu in hoc mundo sunt et peregrinantur ab eo, sed quo, juxta praefati doctoris sententiam, mos iste sit Scripturarum ut interdum futura tempore praeterito declinentur per schema quod dicitur prolepsis: verbi causa de cruce Domini: Foderunt manus meas et pedes (Psal. XXII); et alibi de passione ejus: [Col. 1010A] Quasi ovis ad victimam ductus est (Isa. LIII); vel certe secundum spiritalem sensum, quo modo nequaquam in carne sancti sint cum vivant in carne, et habeant conversationem in coelestibus cum gradiantur in terra, caro esse desistentes, toti vertantur in spiritum ita eos in coelestibus sedere cum Christo. Regnum quippe Dei intra nos est, et ubi fuerit thesaurus noster, ibi erit et cor nostrum; firmique et stabiles sedemus cum Christo, sapientia, verbo, justitia, veritate. Praedicabant autem apostoli Domino cooperante (Marc. XVI), id est, ad bona opera exercenda eis adminiculum praebente: et idcirco tantam vim illorum operatio habuit, ut ad eorum praedicationem tot millia hominum crederent, et naturae viribus fractis et mortui vitam, et [Col. 1010B] caeci oculos, et surdi aures acciperent. Cooperatur enim Dominus omnibus sanctis, secundum Apostolum, qui dicit, Factus sum minister secundum donum gratiae, quae data est mihi juxta operationem virtutis ejus (Coloss. I). Peccatoribus autem in quantum peccant neque cooperari neque conregnare ullo modo credendus est. Si ergo et illud quod Apostolus dicit, Si sustinuerimus et conregnabimus (II Tim. II), putat sibi aliquod adminiculum in hac parte praestare, sentiat hoc ab eo quod ille dicit, tripertita ratione distare, id est, persona, tempore, merito: persona, quia non ille sanctis, sed illi sancti conregnaturi dicuntur; tempore, quia non conregnasse nec conregnare, sed conregnaturi dicuntur; merito, quia non quilibet, sed solummodo sancti ei conregnabunt. [Col. 1010C] Ait enim: Si sustinuerimus, et conregnabimus (Ibid.), id est, si in hoc saeculo sustinuerimus, in futuro conregnabimus: vel certe post judicium, cum jam eum non per speculum et in enigmate, sed facie ad faciem contuebimur. Nam si adhuc in hoc mundo sumus, adhuc sustinemus; si adhuc sustinemus, necdum conregnamus. Si igitur adhuc in hoc mundo sumus, necdum conregnamus. Deinde si conregnamus ei, jam venit quod perfectum est; si jam venit quod perfectum est, jam evacuatum est quod ex parte est. Non autem evacuatum est quod ex parte est, non igitur conregnamus ei. Si ergo sancti quandiu in hoc mundo sunt non conregnant ei, multo minus ille conregnat eis, cujus est regnum et imperium, et cujus regni non erit finis: et si [Col. 1010D] sanctis non conregnat, nullo modo peccatoribus conregnare dicendus est. Quando autem sancti ei conregnabunt, apostolo Joanne docente, didicimus: ait enim: Charissimi, nondum apparuit quod erimus; scimus quoniam cum apparuerit similes ei erimus, quoniam videbimus eum sicuti est (I Joan. III); ut dum apparuerit quod erimus, id est immortales et gloriosi, in quo similes ei erimus. Similes dixit, non aequales. Similes videlicet non in corporis similitudine, sed in interiore homine, dicente beato Augustino in epistola ad Italicam virginem: »Quis autem dementissimus dixerit corpore nos vel esse vel futuros esse similes Deo? in interiore igitur homine ista similitudo est.« Videbimus ergo eum sicuti [Col. 1011A] est, cum secundum suam pollicitationem diligentibus se manifestaverit seipsum sine fine existente: in quo Deum videbimus infinite, celebrantes perpetui sabbati solemnitatem, dicente nobis Domino: Vacate et videte quoniam ego sum Dominus (Psal. XLVI), quae omnia non antea complebuntur in sanctis, nisi, juxta Apostolum, cum mortale hoc induerit immortalitatem, et corruptibile hoc vestierit incorruptionem. Nam si conregnamus ei, jam apparuit quod erimus; si jam apparuit quod erimus, jam similes ei sumus; si jam similes ei sumus, jam videmus eum sicuti est: non autem videmus eum sicuti est, nondum igitur conregnamus ei. Regnat ergo ille in nobis, non conregnat nobis: regnat videlicet, secundum beati Augustini sententiam, in credentibus, [Col. 1011B] quia usque ad crucem et mortem infirmatus est: hoc autem modo Filius proprie regnat in fide credentium; non enim Pater dici aut credi potest vel incarnatus, vel judicatus, vel crucifixus; per speciem autem, qua aequalis est Patri, regnat in contemplantibus veritatem, non conregnat nobis, quia scilicet non participat nobis in regno. Ipsius enim proprie regnum est, sicut superius disputavimus. Nondum enim conregnamus ei quandiu hujus mortalitatis tunica induti sumus, quod tunc nos facturos esse per ejus misericordiam speramus, cum secundum contemplationem supernae veritatis ad obtinendam beatitudinem nullo motu animi, nulla parte corporis resistente, nemine amante propriam potestatem, erit Deus omnia in omnibus.



CAPUT II. De eo quod Constantinus et Haerena in epistola ad venerabilem papam apostolicae sedis Adrianum directa scripserunt, Elegit nos Deus qui in veritate quaerimus gloriam ejus.
[Col. 1011C]

Secundum Veritatis sententiam, qui a semetipso loquitur, gloriam propriam quaerit. Quam prorsus hi qui in adorandis imaginibus exarserunt, adeo videntur quaerere et amplecti, [a 1Kb] ut prodecessores suos vel parentes cum actibus eorum non vereantur aspernari. Despectis enim illis atque spretis, jactant se in veritate gloriam Dei quaerere, quos utique recte spernunt si ab ea Veritate quae dixit: Ego sum via, veritas, et vita (Joan. XIV), ullatenus [Col. 1011D] deviaverunt: qui ideo via dicitur quia per incarnationem bonis praebet vivendi exemplum. Dicitur etenim veritas Christus propter judicium quod in veritate exercet, sive quod in eo falsitas ulla penitus inveniri non possit. Vita propter deitatem, per quam est vitae origo atque ei omnia vivunt: est enim recte ambulantium via ad vitam ducens aeternam; a qua via nos deviare propheta dissuadet cum dicit: Apprehendite disciplinam ne quando irascatur Dominus et pereatis a via justa (Psal. II). Cui viae, de qua idem sanctus dicit, Quoniam novit Dominus [Col. 1012A] viam justorum (Psal. I), auctor mortis contrarius est, de quo subjungitur, Et iter impiorum peribit (Ibid.). Nam si a veritate recesserunt, mendacio adhaeserunt, mendaces effecti sunt. Si igitur a veritate recesserunt, mendaces effecti sunt. Ergo secundum denominativorum regulam, ut a veritate verax, a justitia justus, a pietate pius, a bonitate bonus, ita e contrario a mendacio mendax dicitur. Nam cum mendaces veritatem docere aut vix aut nunquam possint, mirandum est unde hi tam veraces tamque veritatis sectatores effecti sint: qui videlicet secundum suam opinionem a mendacibus docti et geniti sunt. Non ergo gratiam Dei in ea veritate quaerunt, de qua pia Veritas et vera Pietas dixit: Si permanseritis in verbo meo, [Col. 1012B] cognoscetis veritatem, et veritas liberabit vos (Joan. VIII). Sed in imaginibus artificum industria formatis, quae spectatores suos plerumque ob rerum gestarum memoriam inducunt in admirationem, adoratores vero semper in errorem. Non enim mediocris est error cum aliud adoratur religionis cultu, quam is qui dixit, Dominum Deum tuum adorabis et illi soli servies (Deuter. VI). Veritas semper intemerata et inviolata perseverans unius modi est. Istae vero pro voluntate artificis plura se demonstrant agere cum nihil agant. Nam cum videntur homines esse cum non sint, pugnare cum non pugnent, loqui cum non loquantur, audire cum non audiant, cernere cum non cernant, innuere cum non innuant, palpare cum non palpent, etc., hujuscemodi constat figmenta [Col. 1012C] artificum esse, non eam veritatem de qua dictum est, Et veritas liberabit vos (Joan. VIII). Imagines namque eas sine sensu et ratione esse verum est, homines autem eas esse falsum est; quas et si quis secundum aequivocorum rationem homines dici posse affirmet, ut, Augustinus fuit summus philosophus, et, Augustinus legendus est, et, Augustinus pictus in ecclesia stat, et, Augustinus illo loco sepultus est, animadvertat haec omnia quanquam ab uno fonte, id est Augustino, processerint, hunc solum fuisse verum Augustinum, de quo dictum est summus philosophus, caetera vero aliud esse codicem, aliud imaginem, aliud corpus sepultum. Inter hominem autem pictum et verum, hoc principaliter interest quod unus illorum est verus, alter falsus, nec uspiam [Col. 1012D] nisi in nominis societate junguntur. Nam cum hic verus sit, qui hac definitione definiri potest ut dicatur, animalis, rationalis, mortalis, risus sensusque capax, necessario ille falsus habendus est qui horum nihil habet: et si ille qui iis omnibus caret falsus non est, nec ille verus est qui iis omnibus regulis subjacet. Ecce cernuntur plures stare imagines, quarum quaedam sunt colorum fucis compaginatae, quaedam auro argentove conflatae, quaedam in ligno caelatoris scalpello figuratae, quaedam in marmore incisae, quaedam in gypso vel testa formatae, [Col. 1013A] in quibus quidem quantum in illis est, et imaginis similitudo, et superscriptio nominis una est: verbi gratia et imago Pauli est, et superscriptio, sanctus Paulus. Sciscitandum ab eis est qui tanto errore laborant, ut eas pro arbitrio suo et veritatem et sanctas et veras, et non potius secundum venerabilium Patrum traditionem sanctorum imagines dicunt, quae cunctis comparata sanctior vel verior, quae omnium sanctissima aut verissima esse credenda est, quas dum eos aequales dicere pro materiarum et magnitudinum vel operum discretione ratio non permiserit, et quasdam quibusdam sanctiores, et quarumdam sanctissimas fateri compescuerit, profiteri compelluntur secundum veritatis indagatricem rationem, nec veritatis capaces nec sanctas [Col. 1013B] dici debere: quoniam quidem et pretio sunt inaequales, quo sibimet per comparationis gradus praeferuntur, et sanctitatis et veritatis merito aequales, qua omnes omnino carent. Sicut enim pretiosa imago pretiosiorem et pretiosissimam admittit, ita sancta et vera sanctiorem et veraciorem, sanctissimam et veracissimam posset admittere, si tamen esset positivus gradus a quo comparativus et superlativus valerent emergere. Esto, inest depictae imagini sanctitas: ubi antequam fieret fuit? an in ligno quod ex silva ad usus sumitur, cujus residuum ignibus mancipatur? an in coloribus qui plerumque rebus impuris conficiuntur? an in cera quae et colorum et sordium capax est? Si in ligno, cur id quod secure retundente, ascia remordente, runcina radente [Col. 1013C] abstrahitur, rogo consumptum, in favillas redactum, aut de coloribus manu artificis in diversa dilapsum, aut de cera nimio calore ignis liquefactum guttatim destitutum perit, cum sanctitas perire nesciat? Aut si in his quae exsecuti sumus sanctitas non est, et revera non est, quaerendum unde ei postquam ex pluribus materiis compaginata est, accedat; quae dum neque per manus impositionem, neque per aliquam canonicam consecrationem ei accedere inveniatur, nec inesse credenda est. Quae si inesset, quaeri poterat utrum ea vetustate fatiscente cum ea fatisceret, an ad aliam quae ex rudimentis conficeretur transiret? Nam si ei inesset, aliunde veniret; si aliunde veniret, ad aliam transiret. Non autem ad aliam transit, non igitur ei inesse credenda est. Quae dum [Col. 1013D] ita se habeant, quisquis eas veritatem dicit, et in eis se gloriam Dei quaerere asserit, longe a veritate discessit. Non autem in imaginibus manufactis gloriam Dei David senserat cum dicebat, Super coelos gloria ejus (Psal. CXIII), neque coelestis ille exercitus cum psallebat: Gloria in excelsis Deo (Luc. II), sed neque in vastissima eremo populo Dei in quadam imagine gloria Domini apparebat cum dicitur: Apparuit gloria Domini (Exod. XV; Levit. IX; Num. XIV, XVI, XX); et illud: Operuit tabernaculum gloria Domini (Exod. XL). Multa enim contra hujus capituli non mediocre deliramentum secundum sanctarum Scripturarum auctoritatem et secundum veritatis indagationem dici poterant: sed haec breviter pro [Col. 1014A] tempore dicta sufficiant, nec ad alia properantibus haec obstaculo sint.



CAPUT III. De eo quod Constantinus et Haerena gesta vel scripta sua divalia nuncupant.

Priscae gentilitatis obsoletus error Christi adventu repulsus quoddam cernitur in his reliquisse vestigium, qui se fidei et religionis Christianae jactant retinere fastigium, qui et intra Ecclesiam novas et ineptas constitutiones audacter statuere affectant, et se divos suaque gesta divalia gentiliter nuncupare non formidant. Unde fit ut quod protoplasti perpetravere florigera in sede virosa serpentis promissione illecti, hoc isti perpetrent in Ecclesia antiqui hostis fraude decepti: cum videlicet et isti per inanis [Col. 1014B] gloriae celsitudinem se divos nominare non renuant, et per avaritiae rapacitatem, per quam vanae laudis culmen adire tentant, Ecclesiae novum aliquod inferre contendant. Quicunque ergo alta plusquam ordo exposcit appetit, et extraordinarie plus esse cupit quam est, ab eo qui humilia respicit et alta a longe cognoscit dejectus, minus incipit esse quam est. Quod illorum exemplo approbari potest, quorum dum alter sedem suam ab aquilone ponere disponens, angelico honore et consortio privatus tenebris caliginis hujus est deputatus; alter inobediens divinis praeceptis et esse cupiens sicut Deus, deliciosissima sede ejectus immortalitate amissa ad hujus mortalitatis labores et aerumnas est destinatus. Quorum si vitandi sunt casus, fugiendi sunt actus; si fugiendi [Col. 1014C] sunt actus, humilitatis amplectendus est usus. Si igitur vitandi sunt casus, humilitatis amplectendus est usus, per quem cum caeteris bonorum operum instrumentis et di possumus fieri, sicut ille cui dictum est, Ecce constitui te deum Pharaonis (Exod. VII), et filii Dei, juxta illud quod scriptum est, Quotquot autem receperunt eum, dedit eis potestatem filios Dei fieri his qui credunt in nomine ejus (Joan. I). Nam cum essentialiter Deus dicatur creator omnium, juxta illud, Quoniam Deus magnus Dominus et rex magnus super omnem terram (Psal. XCV), est alius modus quo abusive di et superae potestates et homines di vocantur, dicente Apostolo, Et si sint qui dicantur di sive in coelo, sive in terra, nobis tamen unus est Deus Pater (I Cor. VIII); et Psalmista, Ego dixi: Di estis [Col. 1014D] (Psal. LXXXII); tertio namque modo secundum sacrilegam superstitionem aeriae potestates di nuncupantur, juxta illud, Quoniam omnes di gentium daemonia (Psal. XCVI). Nam primo modo nullus essentialiter Deus dici potest, nisi ille qui est ineffabilis, incommutabilis, sempiternus, omnipotens, qui est summum bonum, singularis apex, trinus in personis, unus in natura, qui est super omnia Deus benedictus in saecula. Secundo modo et angeli et homines di dici possunt: ad quod dignitatis nomen non nisi Deo obediendo, et humilitatem amplectendo, et arrogantiam spernendo, et ei per bonum opus inhaerendo pervenitur. Tertius modus plures habet species nam et daemonia di a gentibus, et sidera sive plura [Col. 1015A] de creaturis mundi di putabantur et dicebantur; et mundanarum quarumdam artium inventores, et urbium conditores, vel sceptra imperialia retinentes, post mortem in deos credebantur transferri, et divi vocabantur, et simulacra illorum di nuncupabantur. Quae nomina aspernato vero Deo, contempta humilitate, daemonica vel humana sibi arrogantia usurpavit: quae ita Christianus odisse debet, sicut odit auctorem: quisquis enim auctorem mendacii sprevit, mendacium spernere debet; et qui mendacium spernit, mendax quoque nomen spernere debet. Qui igitur auctorem mendacii sprevit, mendax quoque nomen spernere debet: auctor autem mendacii ille est de quo dictum est, Ab initio mendax fuit et in veritate non stetit (Joan. VIII). Mendax nomen divale non [Col. 1015B] immerito est, quod peccatores pro suis meritis aeternis suppliciis mancipatos divinitatem astruere nititur esse adeptos. Si ergo hujus nominis amatores hoc ad divinitatem minime pertinere fatentur, audiant ipsos gentiles qui hoc nomine familiarius in suis litteris utebantur, et divos pro dis, et deos pro divis pene indifferenter ponere consuevisse: divos pro dis, ut est illud (Ex Virgilio):

. . . . . Tu das epulis accumbere divum;
et iterum,

. . . . . Quae sunt ea numina divum
Flagitat,
id est, deorum. Deos autem pro divis, ut est illud,

An Deus immensi venias maris, ac tua nautae
Numina sola colant.
Octaviano enim dictum est, quem post mortem in [Col. 1015C] divum transferri putabant. Cesset igitur, cesset falsi nominis ambitio, destituatur antiqui erroris vestigium, facescat caecae superstitionis vocabulum, abdicetur procacis nominis supercilium, pellatur a fidelibus in divos transferendorum hominum gentile mendacium. Jam veritas de terra orta est, jam ortus est fidelibus sol justitiae, jam qui sedebat in tenebris vidit lucem magnam, jam habitantibus in regione umbrae mortis lux orta est. Omnia falsa, veritate veniente, cassata sunt. Nam si falsorum deorum gentilis opinio falsa est, post mortem in divos transferendorum hominum fabula falsa est. At si post mortem in divos transferendorum hominum fabula falsa est, divalis nominis nuncupatio vana est. Si igitur falsorum deorum gentilis opinio falsa est, divalis [Col. 1015D] quoque nominis appellatio vana est. Liquido ergo patet rem falsam falsum nomen habere, et falso nomine eos qui veritatis discipuli sunt nuncupari non debere. Nam etsi qui forte catholici defunctos quosque divae memoriae nuncupasse uspiam reperiantur, manifestum est eos usum fuisse secutos gentilitatis, sicut nomina dierum et mensium gentilium vanitatibus plerumque nominantur. Sed haec et his similia Romana potius ambitio quam apostolica admisit traditio. Nos denique qui et veritatis sectatores, et ab ipsa veritate redempti sumus, sicut sprevimus [Col. 1016A] gentilium deorum mendacium, spernere debemus gentilia vocabula, Apostolo docente qui ait, Quae societas lucis ad tenebras? quae autem conventio Christi ad Belial (II Cor. VI)? A qua conventione ipso annuente liberemur, qui nos, ereptos de tenebris et umbra mortis, transtulit in regnum Filii dilectionis suae, in quo habemus redemptionem in remissionem peccatorum.



CAPUT IV. De eo quod Constantinus et Haerena in epistola sua venerabili papae Adriano urbis Romae scripserunt: Rogamus tuam paternitatem et maxime Deus rogat qui nullum hominem vult perire.

Qui Deum sibi conregnare procaciter, et sua gesta divalia superbe et gentiliter dicere audet, indubitanter et Deum, cujus est regnum et imperium, quempiam [Col. 1016B] rogare dicere audebit: ut dum sibi temerariam celsitudinem prorogat, divinae majestatis imperio quiddam derogare contendat. Nec mirandum est cur sua praesumat attollere, cum divina verbis indoctis nitatur submittere. Deus enim imperando lucem condidisse legitur, et aquas ab aquis discrevisse, et limitem his, ne denuo confunderentur, firmamentum posuisse, et terram multigenis seminibus fecundasse, et coelum splendifluis siderum fulgoribus perornasse, [a 1Kb] et aquas natatilibus, aera volatilibus complevisse, et hominem sive omnium rerum creationem patrasse: et isti dicunt, »Rogamus tuam paternitatem, et maxime Deus rogat, qui nullum hominem vult perire.« De Moyse legitur eo quod fecerit quod Dominus imperarat (Exod. XL); et idem scribit: Ad imperium Domini [Col. 1016C] movebant castra filii Israel, et ad imperium Domini ponebant ea (Num. IX); et iste dicit: maxime quidem Deus rogat, ut pote qui incommutabilis, inneffabilis, sempiternus est, et omnium visibilium et invisibilium naturam imperio creavit imperioque gubernat, rogare incipiat. Quod quidem verbum non potestatis, sed deprecationis est, non auctoritatis, sed necessitatis, non imperantis, sed obsecrantis. Nam cum in Deo indigentia nulla sit et rogare obsecrantis sit, et obsecrare indigentis, quisquis igitur Deum rogare quid dicit, ei procul dubio indigentiam ascribit. Cui si indigentia inest, et necessitas. Si necessitas inest, omnipotentia deest. Omnipotentia autem illi est, igitur indigentia deest. De eo enim scriptum est: Excelsus super omnes gentes Dominus, et supra coelos gloria [Col. 1016D] ejus (Psal. CXIII). Quod si forte ei convenire posse dicunt rogare, propter personam Filii, qui secundum Apostolum semetipsum exinanivit, formam servi accipiens, in similitudinem hominum factus, et habitu inventus ut homo (Philip. II); audiant eum dicentem, Lazare, veni foras (Joan. XI); et iterum, Tolle grabatum tuum et vade (Joan. V, XI), et iterum: Talita cumi (Marc. V); et rursus, Adolescens, tibi dico, Surge (Luc. VII), et caetera hujusmodi, quae non rogantis, sed imperantis, non postulantis, sed jubentis, verba sunt: cujus imperii potestatem in ejus nomine etiam [Col. 1017A] apostolos legimus habuisse. Ait enim pastor Ecclesiae cum Aeneam curasset, In nomine Jesu Nazareni surge et ambula (Act. III). Ecce in nomine Jesu Petrus imperat, et illi Jesum rogare debere dicunt: servus imperio in Domini nomine dat languido sanitatem, et illi dicunt eum rogare debere sacerdotem. Non hoc prudentiae, sed summae amentiae deputandum est. Qui si ad sui erroris munimen illud forte usurpare velint quod ipsa Veritas dicit, Ego rogabo Patrem, et alium Paracletum dabit vobis (Joan. XIV); et illud: Pater, clarifica tuum nomen (Joan. XII); perpendant non eum hoc dixisse secundum divinitatem, in qua unius cum Patre substantiae aequalis Patri permanet de qua dicit, Ego et Pater unum sumus (Joan. X), sed secundum humanitatem, qua Verbum [Col. 1017B] caro factum est, et habitavit in nobis (Joan. I), et de qua dicit, Pater major me est (Joan. XIV). Qui dum in forma servi minor sit Patre, in forma Dei aequalis ei procul dubio creditur: unde et Apostolus ait, Non rapinam arbitratus est esse se aequalem Deo (Philip. II), id est, non ei fuit tanquam rapina, quasi alienum appeteret: qui sicut coaeternus, ita coaequalis est Patri; quem idem Apostolus verum hominem et verum Deum confitetur cum dicit, Quorum patres, et ex quibus Christus, qui est super omnia Deus benedictus in saecula (Rom. IX). Cui si secundum illorum socordiam, quem piam rogare necesse est, alicui subest; et si alicui subest, non est super omnia. Super omnia autem est, non igitur ei quempiam rogare necesse est. Audiant ergo, audiant hujusce dicti auctores [Col. 1017C] quid beatus Ambrosius contra quosdam fidei hostes de hoc verbo dixerit: »Sed lectum est quia rogavit, disce distantiam, rogat quasi Filius hominis, imperat quasi Dei Filius. An non defertis hoc Dei Filio quod etiam diabolus detulit, et vos majore sacrilegio derogatis. Ille dicit, Si Filius Dei es, dic lapidi huic ut fiat panis. Ille dicit, impera; vos dicitis, obsecra. Ille credit quod jubente Dei Filio elementorum rerumque in adversum natura vertatur: vos creditis quod nisi roget Dei Filius, nec voluntas ipsius impleatur.« Hoc quidem pugione lorica fidei munitus Ecclesiae praeliator contra hostes fidei dimicavit. Inter quos quisquis numerari formidat, talis dicti insaniam fugiat. Dicat interea sanctus evangelista quid Dominus discipulis formidantibus, cum jam navicula operiretur [Col. 1017D] fluctibus, fecerit. Tunc surgens, inquit, imperavit ventis et mari, et facta est tranquillitas magna (Matth. VIII; Marc. IV; Luc. VIII). Dicat etiam quid centurio Domino ad domum suam pergere et puerum curare disponenti dixerit, Domine, non sum dignus ut intres sub tectum meum; sed tantum dic verbo, et sanabitur puer meus (Matth. VIII). O infausta locutio! O exsecrabilis error! O superbia tumorem potius quam fortitudinem ingerens, inflationem potius quam vires augmentans! Centurio illudendum, flagellandum, passurum, mortem gustaturum, ad inferna descensurum verbo tantum imperii puerum sanare credit: et tu eum sedentem ad dexteram Patris in coelestibus super omnem principatum, et potestatem, et virtutem, [Col. 1018A] et dominationem, et omne nomen quod nominatur non solum in hoc saeculo sed etiam in futuro, quempiam rogare dicis! Non igitur ei necesse est rogare qui coelestium, terrestrium et infernorum creditur potestatem habere.



CAPUT V. Quod non parvi sit piaculi Scripturas sanctas aliter intelligere quam intelligendae sunt, et ad hos sensus usurpatas accommodare quos illae non continent: sicut in erronea synodo quae in Bithynia, regnante Constantino, mediante Haerena matre ejus, residente Tharasio Constantinopolitano episcopo, gesta est.

Sacrae legis docente didicimus oraculo quod percussa petra latices sitienti profluxerint populo, et eamdem petram Christum sentire debere documento instituimur apostolico. Qui dum sit petra, cujus fluentis [Col. 1018B] arentia corda irrigantur; et flumen, cujus impetus laetificat civitatem Dei; et fons vitae, a quo credentibus perpetua vita manat; et panis coelestis, qui aeternae famis inediam a fidelium cordibus eradicat: quisquis ejus spiritales potus et spiritales escas aliter quam ille dat percipit, divinas videlicet Scripturas alio sensu, et non eo quo a sancto Spiritu traditae sunt interpretari nititur, ab ejus pascuis alienus esse convincitur. Eloquia namque Domini, ait Propheta, eloquia casta, argentum igne examinatum (Psal. XII); quorum castitatem ille procul dubio adulterina labe vitiare appetit qui ea ad extranei sensus commistionem sociare contendit. Qui enim propter arrogantiae et vanae laudis appetitum ad sui erroris munimen astruendum, divinarum Scripturarum attrahit testimonium, [Col. 1018C] quid aliud facit nisi castitatem divini eloquii probrose captivat in adulterium? Et argentum igne divini Spiritus examinatum ad aliorum metallorum, id est extraneorum sensuum, protrahit inquinamentum. De talibus Dominus ita queritur per prophetam, Dedi eis argentum et aurum, et illi fecerunt Baal (Ose. II), id est, spiritalis intelligentiae dignitatem et eloquii venustatem ad pravorum sensuum et inanis gloriae verterunt immanitatem. Nam cum legislator dicat: In dextera Domini ignea lex (Deut. XXXIII), mirandum est quantae sint hebetudinis qui nec ejus mulcentur candore, nec ejus terrentur ardore. Sicut enim eos qui ad eam intelligendam puro sensu et devota mente accedunt, perlustrat sui splendore candoris, [Col. 1018D] ita e contrario qui ad eam sibi temere usurpandam appropinquant, perurit sui magnitudine ardoris. Sicque qui ei inhaerent humili mente et sacratis sensibus, gressus habent munitos in praesentis vitae stadio illius lampadis illuminatione; illi vero qui eam petunt cum extraneis et temerariis sensibus, aeterni ignis cremantur adustione, quod figuratum est in quatuor filiis Aaron. Nam cum Eleazar et Itamar juxta institutionem Moysi ignem sanctuarii Domino offerentes sacerdotalis infulae dignitatem indepti sunt: Nadab vero et Abiu ignem alienum Domino offerre nitentes, formidolosissime atrocissimo mortis genere multati sunt; quorum quisquis vult vitare periculum, debet fugere exemplum. Quem ergo, quem in hoc facto qui bene dicta male interpretari [Col. 1019A] arripiunt, imitantur, nisi eum qui quod de simplici viro justo dictum est, in mediatore Dei et hominum interpretari conatur, cum dicit: Scriptum est enim: Quoniam angelis suis mandavit de te ut in manibus tollant te, ne forte offendas ad lapidem pedem tuum (Matth. IV). Ut enim validius esset sui tentamenti argumentum, divinorum apicum traxit exemplum, quo libentius abhauriretur suae tentationis poculum, si sanctarum Scripturarum haberet condimentum. [a 1Kb] Nam si in interpretandis Scripturis imitandus est, et in fallacibus tentamentis sequendus: et si in fallacibus tentamentis sequendus est, et in caeteris moribus amplectendus: non autem in caeteris moribus amplectendus est, non igitur in interpretandis Scripturis imitandus. Ait enim beatus Hieronymus, [Col. 1019B] »Male diabolus Scripturas interpretatur.« Siquidem et haeretici et schismatici, qui ejus utique sequaces sunt, male divinas Scripturas intelligunt, pejus interpretantur, pessime vero observant. Catholici autem Veritatis eruditi exemplis et antiqui hostis resistunt tentamentis, et haereseorum obsistunt machinamentis, et divini verbi manna puro et sano sensu suscipientes, ejus dulcibus aluntur alimentis: quibus non importune collectum manna vermes ebullit, id est non ejus conscientiae arcana et sensuum intima superbiae stimulis confodit. Discussis itaque quae vel arroganter vel indocte a Constantino et Haerena ad venerabilem papam urbis Romae Adrianum scripta sunt, sive quam brevissime digestis qualiter Scripturae sanctae non aliter intelligendae, vel [Col. 1019C] interpretandae, vel pro suo cuique arbitrio proprio sensui accommodandae sint, sed secundum sanam sobriamque doctrinam intelligi debeant, nunc testimoniorum ordinem qui a sanctis Scripturis sive a sanctorum Patrum tractatibus digestus est, et inordinate sive non proprie ab his qui in praefata synodo sedisse noscuntur, usurpatus, ordine competenti domino favente exsequamur ponentes duntaxat summatim quid sanctorum Patrum de his definierit sententia, vel quomodo a venerabilibus viris prolata sint, quae ad suum errorem astruendum illorum agglomeravit amentia: quibus pro tempore in praesentibus duobus primis voluminibus enumeratis, quid proprio sensu minus docte et contra sanctorum Patrum institutionem [Col. 1019D] ob adorandarum imaginum superfluam protulerint constitutionem, sequentium duorum librorum series Domino annuente discutiet, praemittentes in sequenti capitulo qualiter sancta Romana Ecclesia inter caeteras Ecclesias maxime venerationi habita, pro causis fidei sit consulenda.



CAPUT VI. Quod sancta Romana, catholica et apostolica Ecclesia caeteris Ecclesiis praelata, pro causis fidei cum quaestio surgit omnino sit consulenda.

Antequam discutiendorum testimoniorum quae absurde Orientales in sua synodo taxaverunt, silvam [Col. 1020A] ingrediamur, dignum duximus ut qualiter sancta Romana Ecclesia caeteris Ecclesiis a Domino praelata et a fidelibus consulenda sit, prosequamur: praesertim cum non ab aliis Scripturis nisi ab his quas illa inter canonicas recipit, testimonia sint sumenda, nec aliorum doctorum nisi eorum qui a Gelasio vel caeteris illius sanctae sedis pontificibus suscepti sunt, dogmata sint amplectenda: nec aliter atque aliter pro cujuslibet arbitrio, sed sane sobrieque quae ab illis dicta sunt, sint intelligenda. Ait enim beatus Augustinus cum institueret, quae scripturae essent recipiendae vel qualiter intelligendae: »Erit igitur divinarum Scripturarum solertissimus indagator qui primo totas legerit notasque habuerit Scripturas, et si nondum intellectu, jam tamen lectione, duntaxat [Col. 1020B] eas quae appellantur canonicae. Nam caeteras securius leget, fide veritatis instructus, ne praeoccupent imbecillum animum, et periculosis mendaciis atque phantasmatis eludentes praejudicent aliquid contra sanam intelligentiam. In canonicis autem Scripturis Ecclesiarum catholicarum quamplurimum auctoritatem sequatur: inter quas sane illae sint quae apostolicas sedes habere et epistolas accipere meruerunt.« Nam cum hic cunctis per orbem constitutis sedibus apostolicas generaliter praeferat sedes, multo magis illa omnibus praeferenda est quae etiam caeteris apostolicis sedibus praelata est. Sicut igitur caeteris discipulis apostoli, et apostolis omnibus Petrus eminet, ita nimirum caeteris sedibus apostolicae, et apostolicis Romana eminere dignoscitur. Haec enim nullis synodicis [Col. 1020C] constitutis caeteris Ecclesiis praelata est, sed ipsius Domini auctoritate primatum tenet, dicentis, Tu es Petrus, et super hanc petram aedificabo Ecclesiam meam, et portae inferni non praevalebunt adversus eam: et tibi dabo claves regni coelorum, et quodcunque ligaveris super terram, erit ligatum et in coelis: et quodcunque solveris super terram, erit solutum et in coelis (Matth. XVI). Cui non incongrue beati Pauli doctoris gentium est attributa societas, ut illius sanctae Ecclesiae omnino firmaretur auctoritas: quatenus altero ad piscandas animas electo ex piscatore, altero ad muniendam Ecclesiam ex persecutore: ut in altero Dei Filii vera confessio, in altero appareret divini verbi sacra praedicatio; cum alteri concesserit [Col. 1020D] idem Dei Filius claves regni coelorum, alteri clavem aperiendorum legalium verborum: utrique tamen virtutem signorum, quo alter ad eum cruce, alter gladio pergens, fidelibus arrhabonem corporalis sarcinae relinquentes, et exempli fulgore, et verbi decore, et sancto cruore supradictam Ecclesiam Romanam ei dicarent, quam supra solidissimam petram fundatam nec descendens pluvia, nec venientia flumina, nec flantes venti ruere compellerent. Haec ergo sanctae fidei spiritalibus munita armis, et a fonte lucis et origine bonitatis, salutaribus satiata fluentis, et horrendis atrocibusque haeresum obsistit [Col. 1021A] monstris, et melliflua praedicationis pocula catholicis per orbem ministrat Ecclesiis. Nam beatissimus Hieronymus, vir divinis legibus et multarum linguarum peritia eruditus, dum Bethlehemiticis moraretur in arvis, et a beato papa Damaso Romae posito de difficilibus consuleretur quaestionibus, eum pro causis fidei versa vice consuluisse dignoscitur, et sive tacendarum sive dicendarum hypostaseon, vel quibus in Orientalibus partibus communicare debeat humillimis apicibus ut apices accipiat deprecatur. Mira res et magnis praedicanda praeconiis. Interrogat a quo interrogatur, consulit a quo consulitur, qui magistrum se in interpretandis divinis Scripturis sentit, in causis fidei venerandi pontificis se discipulum minime erubescit: et cui sacrae legis quaestionum nexus [Col. 1021B] enodat, utrum hypostasis dicere debeat, quibusve in Oriente communicare, efflagitat. Unde datur intelligi sanctos et eruditos viros per diversas mundi partes praedicationis et scientiae lampade coruscantes, non solum a sancta Romana Ecclesia non recessisse, sed etiam tempore necessitatis ob fidei corroborationem ab ea adjutorium implorasse. Quod regulariter, ut praefati sumus et exemplis docuimus, omnes catholicae debent observare Ecclesiae, ut ab ea post Christum ad muniendam fidem adjutorium petant: quae non habens maculam, nec rugam, et portentuosa haeresum capita calcat, et fidelium mentes in fide corroborat. A cujus sancta et veneranda communione multis recedentibus nostrae tamen partis nunquam recessit Ecclesia, sed ea apostolica eruditione instruente, [Col. 1021C] et eo a quo est omne donum optimum et omne datum perfectum (Jacob. I) tribuente, semper suscepit reverenda charismata. Quae dum a primis fidei temporibus cum ea perstaret in sacrae religionis unione, et ab ea paulo distaret, quod tamen contra fidem non est, in officiorum celebratione, venerandae memoriae genitoris nostri illustrissimi atque excellentissimi viri Pipini regis cura, et industria sive adventum in Gallias reverentissimi et sanctissimi viri Stephani Romanae urbis antistitis, est ei etiam in psallendi ordine copulata, ut non esset dispar ordo psallendi quibus erat compar ardor credendi; et quae unitae erant unius sanctae legis sacra lectione, essent etiam unitae unius modulationis [Al. modulaminis] [Col. 1021D] veneranda traditione, nec sejungeret officiorum varia celebratio quas conjunxerat unicae fidei pia devotio. Quod quidem et nos, collato nobis a Deo Italiae regno fecimus, sanctae Romanae Ecclesiae fastigium sublimare cupientes, et reverentissimi papae Adriani salutaribus exhortationibus parere nitentes: scilicet ut plures illius partis Ecclesiae, quae quondam apostolicae sedis traditionem in psallendo suscipere recusabant, nunc eam cum omni diligentia amplectantur, et cui adhaeserant fidei munere, adhaereant quoque psallendi ordine: quod non solum omnium Galliarum provinciae, et Germania, sive Italia, sed etiam Saxones et quaedam Aquilonaris plagae gentes per nos, Deo annuente, ad verae fidei rudimenta conversae, facere noscuntur, et ita beati Petri sedem in omnibus [Col. 1022A] sequi curant, sicut illo pervenire quo ille clavicularius exstat, desiderant. Ad quam beatitudinem nos pervenire, et in sanctae Ecclesiae consortio et unione ille nos faciat perseverare, qui Ecclesiam suam in Petro dignatus est fundare: et ipso interveniente cujus cathedrae sumus sequaces, regni coelorum, cujus ille claviger factus est, mereamur effici compotes.



CAPUT VII. Quod non ad adorandas imagines pertineat quod scriptum est, Creavit Deus hominem ad imaginem et similitudinem suam (Gen. I).

In hoc testimonio inconsequenter, et ultra quam inconsequenter, ab illis in sua synodo ob adorandarum imaginum astruendum errorem posito, non nostro [Col. 1022B] ingenio plurimum est sudandum, cum tot indiciis ab eorum sit assertione alienum; quoniam ubi nulla est verisimilitudo, non magna in discernendo oritur disputatio. Quia ergo a nullo in quo sanae mentis viget acumen, illi rei creditur pertinere cui illi hoc nituntur accommodare, sed spiritale dictum spiritali disserendum est indagatione, restat ut quid de eo sanctorum Patrum protulerit stylus, sententiali brevitate notemus: quatenus quod ab illis est negligenter usurpatum, et a viris venerabilibus et Spiritu sancto repletis spiritualiter prolatum, lectoris industria sit diligenter acceptum. Ait enim beatus Ambrosius: »In principio ipsius mundi Patrem et Filium esse audio, et unum opus cerno: audio loquentem, agnosco facientem, sed et Patris et Filii unam imaginem, [Col. 1022C] unam similitudinem lego: similitudo haec non diversitatis, sed unitatis est. Non enim homo ad imaginem Dei nisi per imaginem Dei esse potest. Imago ergo Dei ex interioris hominis nobilitate est consideranda: primo quidem, ut sicuti Deus unus, semper, ubique totus est, omnia vivificans, movens et gubernans, sicut Apostolus confirmat, quod in eo vivimus, movemur et sumus: sic anima in suo corpore ubique tota viget vivificans illud, movens et gubernans. Nec enim in majoribus corporis sui membris major, et in minoribus minor, sed in minimis tota, et in maximis tota: et haec est imago unitatis omnipotentis Dei, quam anima habet in se: quae quamdam sanctae Trinitatis habet imaginem: primo [Col. 1022D] in eo, quia sicut Deus est, vivit et sapit, ita et anima secundum suum modum est, vivit et sapit. Est quoque et alia Trinitas in ea, qua ad imaginem sui Conditoris perfectae quidem et summae Trinitatis quae est in Patre, Filio et Spiritu sancto condita: et licet unius sit illa naturae, tres tamen in se dignitates habet, id est intellectum, voluntatem et memoriam, quod idem licet aliis verbis in Evangelio designatur dum dicitur: Diliges Dominum Deum tuum ex toto corde tuo, et ex tota anima tua, et ex tota mente tua (Deut. VI), id est, ex toto intellectu, et ex tota voluntate, et ex tota memoria. Jam sicut ex Patre generatur Filius, ex Patre Filioque procedit Spiritus sanctus, ita ex intellectu generatur voluntas, et ex his item ambobus procedit memoria, sicut facile a sapiente [Col. 1023A] quolibet intelligi potest. Nec enim anima perfecta esse potest sine his tribus, nec horum trium unum aliquod, quantum ad suam pertinet beatitudinem, sine aliis duobus integrum constat: et sicut Deus Pater, Deus Filius, Deus et Spiritus sanctus est, non tamen tres di sunt, sed unus Deus tres habens personas, ita et anima intellectus, anima voluntas, anima memoria, non tamen animae tres in uno corpore, sed una anima tres habens dignitates. Atque in his tribus ejus imaginem mirabiliter gerit in sua natura noster interior homo. Similitudo vero in moribus cernenda est: ut sicut Deus creator, qui hominem ad similitudinem suam creavit, est charitas, est bonitas, et justus, patiens atque mitis, mundus et misericors, et caetera virtutum sanctorum insignia [Col. 1023B] quae de eo leguntur, ita homo creatus est ut charitatem haberet, ut bonus esset, et justus, et patiens atque mitis, mundus et misericors foret: quas virtutes quanto plus quisque in seipso habet, tanto propius est Deo, et majorem sui Conditoris gerit similitudinem.« Beatus quoque Augustinus ita hominem ad imaginem et similitudinem Dei factum esse disseruit; »Cum exteriorem et interiorem hominem divina Scriptura commemoret, et tantum eos discernat, et ab Apostolo dictum est: Et si exterior homo noster corrumpitur, sed interior renovatur de die in diem: quaeri potest utrum unus horum factus ad imaginem et similitudinem Dei? Nam illud quaerere stultum est, si unus quis eorum dubitat, eum potius qui renovatur [Col. 1023C] quam eum qui corrumpitur dicere: utrum autem ambo, magna quaestio est. Nam si exterior homo est Adam, et interior Christus, bene ambo intelliguntur; sed cum Adam sicut a Deo factus est bonus non manserit, et diligendo carnalia carnalis effectus sit, non absurde videri potest hoc ipsum ei fuisse cadere, imaginem Dei et similitudinem amittere: ac per hoc ipse renovatur, et ipse etiam interior. Quomodo ergo est ipse et exterior ac secundum corpus, ut interior sit secundum animam; et interior sit resurrectio et renovatio, quae nunc fit secundum mortem prioris vitae, id est peccati, et secundum regenerationem novae vitae, id est justitiae, quos idem duos homines sic appellat, ut unum veterem quem debemus exuere, alterum novum et eum induendum [Col. 1023D] commemoret: quorum rursus illum appellat imaginem terreni hominis, quia secundum peccatum primi hominis geritur, qui est Adam; alterum imaginem coelestis hominis, quia secundum justitiam secundi hominis geritur, qui est Christus: exterior autem homo qui nunc corrumpitur futura resurrectione renovatur, cum istam mortem persolverit quam naturae debet, lege illa quae in paradiso per praeceptum data est. Quomodo autem non sit incongruum quod dicitur etiam corpus factum ad similitudinem Dei, facile intelligit qui diligenter attendit, quod dictum est, Et fecit Deus omnia valde bona (Gen. I). Nemo enim dubitat quod sit ipse primitus bonus; multis enim modis dici res possunt similes Deo, aliae secundum virtutem et sapientiam factae, [Col. 1024A] quia in ipso est virtus et sapientia non facta, aliae in quantum solum vivunt, quia ille summe et prime vivit, aliae in quantum sunt, quia ille summe ac primitus est. Et ideo quae tantummodo sunt, nec tamen vivunt aut sapiunt, non perfecte, sed exigue sunt, ad similitudinem ejus, quia et ipsa bona sunt in ordine suo, cum sit ille supra omnia bonus a quo bona sunt. Omnia vero quia vivunt et non sapiunt, paulo amplius participant similitudini: quod enim vivit, etiam est, non autem quidquid est etiam vivit. Jam porro quae sapiunt ita illi similitudini sunt proxima, ut in creaturis nihil sit propinquius. Quod enim participat sapientiae, et vivit, et est; quod autem vivit necesse est ut sit, non necesse est ut sapiat. Quare cum homo possit particeps esse sapientiae secundum interiorem [Col. 1024B] hominem, secundum ipsum ita est ad imaginem, ut nulla natura interposita formetur, et ideo nihil sit Deo conjunctius; et sapit enim et vivit et est: qua creatura nihil est melius. Quod si exterior homo vita illa accipitur qua per corpus sentimus quinque notissimis sensibus, quos cum pecoribus habemus communes (nam et ista molestiis sensibilibus quae persecutionibus ingeruntur corrumpi potest), non immerito et ipse homo particeps dicitur similitudinis Dei, non solum quia vivit, quod etiam in bestiis apparet, sed amplius, quod ad mentem convertitur se regentem, quam illustrat sapientia, quod in bestiis non potest ratione carentibus. Corpus quoque hominis quia solum inter animalium terrenorum corpora non pronum in alvum prostratum est, cum sit [Col. 1024C] visibile et in tuendum coelum erectum, quod est principium visibilium, quanquam non sua, sed animae praesentia vivere cognoscatur, tamen non modo quia est et in quantum est, utique bonum est, sed etiam quia tale est ut ad contemplandum coelum sit aptius, magis in hoc ad imaginem et similitudinem Dei quam caetera corpora animalium facta jure videri potest: tamen quia homo sine vita non recte appellatur, non corpus solus homo exterior, neque sola vita quae in sensu est corporis, sed utrumque simul rectius fortasse intelligatur. Neque inscite distinguitur quod aliud sit imago et similitudo Dei, qui etiam Filius dicitur, aliud ad imaginem et similitudinem Dei sicut hominem factum [Col. 1024D] accipimus. Sunt etiam qui non frustra intelligant duo dicta esse ad imaginem et similitudinem: cum si una res esset, et unum nomen sufficere potuisse asserunt, sed ad imaginem mentem factam volunt, quae nulla interposita substantia ab ipsa veritate formatur, quae etiam spiritus dicitur, non ille Spiritus sanctus qui est ejusdem substantiae cujus Pater et Filius, sed spiritus hominis; nam ita hos discernit Apostolus: Nemo scit quid agatur in homine nisi spiritus hominis: et nemo scit quid agatur in Deo nisi Spiritus Dei (I Cor. II). Item de spiritu hominis dicit: Salvum faciat spiritum vestrum, animam et corpus; et iste enim factus est a Deo sicut et caetera creatura. Scriptum est enim in Proverbiis hoc modo: Scito quoniam Dominus corda hominum novit, et qui [Col. 1025A] finxit spiritum omnibus ipse scit omnia. Ergo iste spiritus ad imaginem Dei nullo dubitante factus accipitur, in quo est intelligentia veritatis: haeret enim veritati nulla interposita creatura, caetera hominis ad similitudinem facta videri volunt, quia omnis quidem imago similis est, non autem omne quod simile est etiam imago proprie, sed forte abusive dici potest. Sed cavendum in talibus ne quid nimis asseverandum putetur illa re sane salubriter custodita, ne quoniam corpus quodlibet per localia spatia porrectum est, aliquid tale credatur esse substantia Dei. Nam res quae in parte minor est quam in toto, nec dignitati animae convenit, quanto minus majestati Dei?« Ecce quam subtiliter quamque salubriter sancti viri hominem ad imaginem et similitunem [Col. 1025B] Dei factum esse, imaginem videlicet in anima, in qua est intellectus, voluntas et memoria; similitudinem in moribus, id est, in charitate, justitia, bonitate et sanctitate, quae omnia incorporea sunt, intelligentes disseruere: a quorum sensu et doctrina quantum distent qui hoc testimonium imaginibus artificum manu formatis accommodant, non nostro est disserendum eloquio, sed lectoris reservandum judicio, ut quantae in hac parte sint vecordiae non noster eum stylus, sed suus permoneat sensus. Quisquis igitur ita hominem ad imaginem et similitudinem Dei factum, sicut ad imaginem hominis imaginem ab artifice formatam esse credit, aliquid in Deo corporeum, quod credere nefas est, credere se ostendit. Nam si id quod homo ad imaginem et similitudinem [Col. 1025C] Dei factus est, manufactis imaginibus convenit, secundum corpoream speciem homo ad imaginem Dei factus est; et si homo secundum corpoream speciem ad imaginem Dei factus est, corporeus est Deus: incorporeus autem Deus est: non igitur id quod homo ad imaginem et similitudinem Dei factus est, manufactis imaginibus convenit.



CAPUT VIII. Quae sit differentia imaginis et similitudinis sive aequalitatis.

Quoniam, opitulante Deo, secundum sanam sobriamque doctrinam sanctorum Patrum sententiis imbuti, qualiter intelligendum sit quod Deus hominem ad imaginem et similitudinem suam creaverit [Col. 1025D] (Gen. I), exsecuti sumus, nunc operae pretium est ut quae sit differentia imaginis et similitudinis, seu etiam aequalitatis, breviter exsequamur: quatenus et illi qui ob adorandas imagines per patentes inanium assertionum campos effrenes feruntur, horum trium, quae illi omnia pene unum putant, differentiam cognoscentes, in quanto sint errore perpendant, et studiosi quique hoc legentes ad quasdam intelligentiae utilitates accedant. Haec ergo tria distinguenda sunt, quia omne quod imago est, similitudo est, non tamen omne quod similitudo, imago est, et cum imago nunquam similitudine careat, similitudo vero multoties imagine careat, plerumque et similitudo et imago aequalitate carere noscuntur, quae etiam aequalitas nonnunquam [Col. 1026A] et imagini et similitudini copulari potest, quae tria quanquam unius sint categoriae quae relatio dicitur, habent tamen inter se quasdam proprietates quibus aliae carent. Nam imagini proprium est ut semper ab altero expressa sit, similitudini vero et aequalitati proprium est ut in sua substantia permanentes, non ab altero expressae, sed aliis rebus assimilatae vel coaequatae hoc nomine censeantur, et imago magis vel minus non sibi admittat, similitudo vero et aequalitas admittant. Sicut enim dicitur magis similis vel minus similis, magis aequalis vel minus aequalis, non sic dici potest magis imago vel minus imago. Nam et in conversione earum quae Graece antistrophe dicitur, subtilis quaedam repugnantia est: quae omnia persequi longum est, verumtamen [Col. 1026B] ut horum trium nominum differentia lucidius pateat, beati Augustini verba ad medium deducenda sunt. Ait enim: »Ubi imago; non continuo similitudo, non continuo aequalitas: ubi aequalitas, continuo similitudo, non continuo imago, ubi similitudo, non continuo imago, non continuo aequalitas, ut in speculo est imago, quia de illo expressa est; est etiam necessario similitudo, non tamen aequalitas, quia multa desunt imagini quae insunt illi rei de qua expressa est. Ubi aequalitas, continuo et similitudo, non continuo imago: velut in duobus ovis paribus quia inest aequalitas, inest similitudo. Quaecunque enim adsunt uni, adsunt et alteri, imago tamen non est, quia neutrum de altero expressum est: ubi similitudo, non continuo imago, non continuo aequalitas. [Col. 1026C] Omne quippe ovum omni ovo, in quantum ovum est, simile est: sed ovum perdicis quamvis, in quantum est ovum, simile sit ovo gallinae, nec imago tamen ejus est, quia non de illo expressum est: nec aequale, quia brevius est, est et alterius generis animantium. Sed ubi dicitur, non continuo, utique intelligitur quia esse aliquando potest: potest ergo esse aliqua imago in qua sit etiam aequalitas: ut in parentibus et filiis inveniretur imago, et aequalitas, et similitudo, si intervallum temporis defuisset. Nam et de parente expressa est similitudo filii, ut recte imago dicatur, et potest esse tanta, ut recte etiam dicatur aequalitas, nisi quod parens tempore praecedit, ex quo intelligitur et aequalitatem aliquando non solum similitudinem habere, sed etiam imaginem, [Col. 1026D] quod in superiore exemplo manifestum est. Potest etiam aliquando esse similitudo et aequalitas, quamvis non sit imago, ut de ovis paribus diximus: potest similitudo et imago, quamvis non sit aequalitas, ut in speculo ostendimus: potest et similitudo esse, ubi et aequalitas et imago sit, sicut de filiis commemoravimus, excepto tempore quo praecedunt parentes.« His igitur hujus differentiae regulis breviter prolatis, ad ea quae incoepta sunt ordine competenti transeamus, et divinae legis testimonia ab illis non recte usurpata, a nobis venerabilium Patrum documentis recte sint promulgata: quatenus et illorum volatus, his alis fractis quas sibi arroganter accommodaverunt, fatescat, et studiosorum lectorum, [Col. 1027A] qui his bene uti desiderant, sensus ad alta conscendat.



CAPUT IX. Quomodo intelligendum sit quod scriptum est, Abraham adoravit populum terrae, filios Heth (Gen. XXIII), sive quod Moyses Jetro legitur adorasse: quibus exemplis hi qui propter adorandas imagines synodos faciunt, suum errorem fulcire affectant: et quia nec Jacob Pharaonem, nec Daniel Nabuchodonosor regem, ut illi dicunt, uspiam legantur adorasse.

Illi qui in adorandis imaginibus aestuant, hoc peculiariter atque familiariter exemplo utuntur quod Abraham filios Heth, et Moyses Jetro sacerdotem Madian adorasse leguntur. Quorum quidem adoratio tantum distat a pictae imaginis adoratione, quantum pictus ipse homo a veri hominis ratione. Quantum [Col. 1027B] enim verus homo a picto, rationalis ab irrationali, sensibilis ab insensibili, animatus ab inanimato in sui definitione secernitur, tantum procul dubio et hujus adoratio ab illius adoratione discernitur. Aliud namque est hominem salutationis officio et humanitatis obsequio adorando salutare, aliud picturam diversorum colorum fucis compaginatam, sine gressu, sine voce vel caeteris sensibus nescio quo cultu adorare. Fraternitatem autem diligendam, et dilectionem erga proximos exhibendam, et humilitatis gradum amplectendum, per quae nos mutuo salutantes adoramus, pene omnium sanctarum Scripturarum perdocemur exemplis: imagines vero adorare, vel salutare, vel quasdam insensatas naenias colere inhibemur potius quam instituimur, pene in cunctis divinae [Col. 1027C] Scripturae locis. Nam, ut caeteros taceam, sacratissimus pastor, super quem solidissimam petram Ecclesia sancta fundata est, non ait imagines, sed fraternitatem diligite (I Pet. II); nec subditi estote picturis, sed omni humanae creaturae (Rom. XIII; I Petr. II), et Dominum Christum sanctificare non imaginibus, sed in cordibus nostris instituit. Dementissimum sane et ab omni ratione seclusum est, hoc ad astruendam imaginum adorationem in exemplum trahere quod Abraham populum terrae, et Moyses Jetro sacerdotem Madian leguntur adorasse: cum videlicet plerumque sancti viri per humilitatem qua Deo placuerunt homines salutationis gratia adoraverint, plerumque ne ab aliis adorarentur humiliter refugerint, [Col. 1027D] plerumque rigore suae sanctitatis erecti superbos quosque adorare contempserint. Imagines vero nusquam nec tenuiter quidem adorare conati sunt. Nam in eo quod Abraham sive Moyses homines humiles suis utilitatibus necessarios, adorasse leguntur, et Mardocheus Aman hominem arrogantem, et in populi Dei interitum inhiantem, adorare contempsisse reperitur, hoc evidenter ostenditur quod sancti viri erga humiles, sive ut eos ad meliora hortentur, sive ut ejusdem summae virtutis munera non amittant, per eamdem humilitatem sunt socii: contra pravorum vero nequitias, sive ut malorum societates declinent, sive ut eos resipiscere compellant, fortiter sint erecti. In eo igitur quod Joannes in Apocalysi ab angelo cohibetur ne se adoret, dicente eodem [Col. 1028A] angelo: Vide ne feceris: conservus tuus sum (Apoc. XIX et XXII); et pastor Ecclesiae Petrus blande centurionis adorationem vitaverit, dicens, Surge, frater, et ego homo sum sicut et tu (Act. X); et vas electionis Paulus cum Barnaba Lycaonum adorationem valida reluctatione spreverit, procul dubio omni creaturae adoratio quae solum Deum decet, qui solus adorandus, solus colendus est, impendenda esse vetatur, salva tantummodo salutationis causa per quam humilitas demonstratur. Dicat igitur nobis, dicat sanctissimus Augustinus quid de hac adoratione Abrahae vel Moysi senserit; ait enim: »Insinuatur hic etiam humilitatis exemplum, quod Moyses cum quo Deus loquebatur, non fastidivit neque contempsit alienigenae soceri sui consilium, quanquam et ipse Jetro, [Col. 1028B] cum Israelita non fuisset, utrum inter viros Deum verum colentes religioseque sapientes habendus sit, quemadmodum et Job cum ex ipso populo non fuisset, merito quaeritur, imo credibilius nabetur (ambigue quippe posita sunt verba) vel utrum sacrificaverit Deo vero in populo ejus quando vidit generum suum, vel utrum eum adoraverit ipse Moyses. Quanquam de adoratione etiamsi expresse positum esset, honor videretur socero redditus eo modo quo solet hominibus honorificentiae causa exhiberi a patribus: sicut de Abraham scriptum est, quod adoraverit filios Heth.« Sed nec illud silentio praetereundum est quod dicunt Jacob Pharaonem adorasse, sive Daniel Nabuchodonosor regem, quod quidem nec in Hebraeo habetur, nec in nostris Latinis codicibus, [Col. 1028C] qui a beato Hieronymo ex Hebraica veritate translati sunt, uspiam reperitur. Non enim amplius quam semel Jacob in conspectu Pharaonis fuisse legitur: quod quidem hoc modo Scriptura narrat: Post haec introduxit Joseph patrem suum ad regem, et statuit eum coram eo; qui benedicens illi, et interrogatus ab eo, quot sunt dies annorum vitae tuae? respondit Jacob: Dies peregrinationis et vitae meae centum triginta annorum sunt parvi et mali, et non pervenerunt usque ad dies patrum meorum quibus peregrinati sunt: et benedicto rege egressus est foras. In quibus verbis non eum adorasse, sed benedixisse monstratur. Quod quidem et si fecisset, non ideo faceret ut inde adorandarum imaginum exemplum sumeretur, [Col. 1028D] sed ut humilitas sancti patriarchae Deum timentis, regem honorificantis monstraretur. Quae dum ita se habeant, reor quod illi arbitrentur divinam Scripturam illo familiarissimo illorum loquendi genere, quod quidam acyrologiam nuncupant, uti, ut benedicere posuerit pro adorare, qui loquendi modus tanto eis peculiaris est, ut et habere, et salutare, et osculari, et venerari, pro adorare et ipsi ponant, et ab aliis positum accipiant, et ut ita dixerim pene omnia eis hujuscemodi verba in adorare conversa sint. Sancta vero Scriptura sicut caeteros errores, ita etiam hunc loquendi modum abnuit, sed puris, propriis, fixis sive prudentibus semper verbis sive sententiis utitur, Propheta attestante, qui ait: Lex Domini irreprehensibilis; quae si benedicere posuit pro [Col. 1029A] adorare, impropriis dictionibus utitur. Si impropriis dictionibus utitur, reprehensibilis est: est autem irreprehensibilis, non igitur benedicere posuit pro adorare. Dic ergo tu, dic sancte Daniel, dic vir desideriorum, dic scrutator arcanorum, dic indagator Scripturarum, dic propheta qui Redemptorem mundi in eo apertius caeteris dixisse probaris, quia non solum scribis eum esse venturum, quod est tibi commune cum caeteris, sed quo tempore venturus sit doces, et reges per ordinem digeris, et annos enumeras ac manifestissima signa praenuntias: dic utrum Nabuchodonosor, ut illi garriunt, adoraveris? Non in meo volumine hoc, inquam, fecisse me legis: quod quidem et si fecissem, nulla ex parte inde illorum assertio fulciretur: ego proposui in corde meo ne polluerer [Col. 1029B] de mensa ejus, neque de vino potus ejus, et illi me dicunt eum adorasse. Cadentem ergo in faciem suam, et me adorantem, et hostias et incensum sacrificare mihi praecipientem, et Deum deorum et Dominum regum et revelatorem mysteriorum, qui potest aperire sacramenta confitentem, et eum in me potius ob signorum magnitudinem, cujus ego habitaculum sum, quam me adorantem blandis alloquiis affatus sum et ab eo ut misericordiam semper exerceret in genere Israel, sive ut concaptivos meos, Ananiam, Azariam et Misaelem constitueret super opera provinciae Babylonis postulavi, non adulatorie adoravi. Quem quidem et si adorassem, non rem quamdam insensatam adorarem, sed per humilitatis officium sublimiori potestati subditus manens, sciens non esse [Col. 1029C] potestatem nisi a Deo, rationalem hominem salutando adorarem. Nam cum tam felicem quondam habuerim conversationem, ut quaesitis occasionibus ex latere regis quibus accusari possem ab invidis, et non in alio nisi in legitimis Dei mei accusatus fuerim, et in lacum leonum projectus, et nunc accuser adorasse quem non adoraverim, et a falsis testibus dicar egisse quod non egi, restat ut cum David clamem, Insurrexerunt in me testes falsi, et mentita est iniquitas sibi (Psal. XXVII). Cum ergo ob imaginum amorem et Jacob patriarcham et Danielem prophetam criminentur, et Scripturarum divinarum sensus ad peregrinas intelligentias convertere nitantur et suos praedecessores sive parentes contra legis imperium aspernentur, superest ut his tantum contenti [Col. 1029D] sint, et earum patrocinio, si errorem suum corrigere nolunt, sicut et ipsi credunt, muniantur. Atque illi glorientur in imaginibus, nos autem gloriemur in cruce Domini nostri Jesu Christi, per quem nobis mundus crucifixus est nosque mundo.



CAPUT X. De eo quod Joannes presbyter et legatus Orientalium incaute imaginum adorationem stabilire nitens, dixisse legitur, Erexit Jacob titulum Deo, quatenus et benedixit eum (Gen. XXXV).

Non mediocris socordiae est hoc etiam ad imaginum adorationem astruendam exemplum proferre quod Jacob lapidem erexit in titulum, sicut Joannes presbyter et legatus Orientalium protulisse in eadem [Col. 1030A] synodo quae pro adorandis imaginibus agitata est, legitur: quoniam ille lapis non alicujus praeteritae rei imago vel similitudo fuisse creditur. Qui si ob alicujus praeteritae rei memoriam ab ejusdem rei similitudine expressus, et a sancto patriarcha ad adorandum fuisset erectus, quoddam fortassis posset illis ferre adminiculum, qui tanti erroris subire non formidavere periculum. Sed dum aliud sit quaedam per patriarcham fieri ad praefigurationem futurorum, aliud a pictore pingi quaedam ob memoriam praeteritorum gestorum; aliud sit Spiritu sancto esse repletum, aliud pictoria arte imbutum; aliud iste gerat coelesti munere fretus, aliud ille operandi usu expertus; aliud sit Jacob in titulum erigere lapidem, aliud quemdam pictorem in pariete statuere [Col. 1030B] imaginem; aliud secundum typicam figuram desuper oleum fundere, aliud secundum vaniloquam assertionem adorare jubere; inutile et ultra quam inutile est hoc ad astruendam aliquam rem in exemplum proponere quod ab illa re omnium argumentationum diverticulis videtur distare. Nunquidnam Jacob illum lapidem ut adoretur erexit, aut alicujus rei in eo imaginem depinxit? Nam dum imagines pene nullum officium aliud nisi mentibus per sui intuitum memoriam inferendi habeant, lapis qui a patriarcha erectus est tria insignia et summo honore digna creditur officia habuisse. Primum, quod cervicem Israeliticam fulcierit, et pulvillis carenti patriarchae pulvilli vicem praestiterit, et ejus capite fuerit oneratus, qui non solum scalam a terra usque [Col. 1030C] ad coelum pertingentem, et angelos per eam ascendentes et descendentes, sed etiam ipsum Dominum bona sibi pollicentem cernebat. Secundum, quod in insigne et titulum quo sanctus patriarcha illius sancti loci reminisceretur, erectus est, quo rediens prolis et conjugum affectu exhilaratus et magna rerum opulentia ditatus, sua Domino vota qui haec sibi cuncta concesserat redderet. Tertium, quod typum gerebat nostri Mediatoris, qui factus est in caput anguli, et est mirabilis oculis nostris; qui unctus est a Patre oleo laetitiae prae consortibus suis; quem et Daniel lapidem abscisum dicit de monte sine manibus praecidentium, absque coitu et humano videlicet semine ex utero virginali genitum. Quem et David petram nuncupat dicens, Dominus petra mea et robur meum [Col. 1030D] et Salvator meus (Psal. XXXVII). De quo etiam in Isaia propheta scribitur: Ecce pono in fundamentis Sion lapidem summum, angularem, probatum, electum, pretiosum, et qui crediderit in eum non confundetur (Isa. XXIV). Qui idcirco angularis dicitur, eo quod duos parietes ex adverso venientes, ex circumcisione videlicet et praeputio, vel etiam duo Testamenta in se summo, probato, electo et pretioso lapide conjungit, et in uno sanctae Ecclesiae coetu, cujus ille caput est, connectit. De quo et per prophetam Zachariam paterna voce dicitur. Ecce ego adducam filium meum Orientem: quia lapis quem dedi coram Jesu septem in eo oculi sunt (Zach. III). In quibus septem oculis septiformis gratiae Spiritus, qui a [Col. 1031A] Patre Filioque procedit, evidenter ostenditur: et per Isaiam prophetam: Spiritus Domini spiritus sapientiae et intellectus, spiritus consilii et fortitudinis, spiritus scientiae et pietatis, spiritus timoris Domini nominatur (Isa. XI). De quo etiam angulari lapide petra Ecclesiae ait: Sicut modo geniti infantes, rationabiles, sine dolo lac concupiscite, ut in eo crescatis in salutem: si tamen gustastis quam dulcis est Dominus, ad quem accedentes lapidem vivum, ab hominibus quidem reprobatum, a Deo autem electum et honorificatum (I Pet. II); et post pauca: Vobis igitur honor credentibus, non credentibus autem lapis, quem reprobaverunt aedificantes, hic factus est in caput anguli, et lapis offensionis et petra scandali his qui offendunt verbo nec credunt in quo et positi sunt (Ibid.). [Col. 1031B] Quo documento monstratur illum et honorem fortitudinis credentibus, et scandalum duritiae incredulis esse. Quod etiam per justum Simeonem hoc sensu praedictum est. Ait enim: Positus est hic in ruinam et in resurrectionem multorum in Israel (Luc. II): in ruinam scilicet incredulorum, in resurrectionem vero credentium; qui etiam ignis nuncupatur, sive quod in se credentes aeterni luminis fulgore perlustrat, sive quod incredulos aeterni ignis ardore torrebit. De unctione vero hujus lapidis et paulo superius David oraculis prolatum est, et nunc praefati pastoris Ecclesiae testimonio proferendum est, qui ait: Jesum Nazarenum quem unxit Deus Spiritu sancto et virtute (Act. X). Quia ergo Spiritus sanctus plerumque in divinis Scripturis olei nomine innuitur, [Col. 1031C] Joannes apostolus testis est qui dicit, Sicut unctio ejus docet nos de omnibus (I Joan. II). Cujus si inenarrabilis nectaris unctione delibuti sunt ob imaginum adorationem stabiliendam, synodos agitare et Scripturas sanctas ad extraneos sensus usurpare nequaquam debent.



CAPUT XI. De eo quod praefatus Joannes dixit, In hominis forma luctatus est cum ipso, et vocavit eum Israel, quod est interpretatum: Mens videns Deum.

Sed nec illud quidem a reprehensione vacat quod idem Joannes presbyter et legatus Orientalium inter caetera deliramenta de Jacob dixisse fertur, In hominis forma luctatus est cum ipso, et vocavit eum Israel, quod est interpretatum, Mens videns [Col. 1031D] Deum, cum hoc dictum et a re proposita longe distet, [a 12Kb] et in nominis interpretatione usitatiorem quamdam omittens, pene inusitatum quid personet. Nam dum quidam id nomen interpretentur, Vir videns Deum, quidam vero, Fortis cum Deo, nonnulli etiam veracius, Princeps cum Deo, nescio tamen an ullus eorum qui in canone recipiuntur, reperiatur hoc, Mens videns Deum, interpretatus fuisse: unde non solum ille reprehendendus est qui usitatioribus interpretationibus praetermissis pene inusitatum [Col. 1032A] quid protulit, sed et omnis illa synodus, quae ei in pluribus somnianti assensum praebuit, quae non solum dicenti non restitit, sed etiam dicta in volumine taxavit. Cum ergo sancta Ecclesia secundum sanctorum Patrum institutionem omne quod irreprehensibile est recipiat, omne vero quod reprehensibile abjiciat, hanc quoque eorum synodum, quae utique reprehensibilis est abjicit: et si hanc quae reprehensibilis est non abjicit, neque eas quae irreprehensibiles sunt suscipit: suscipit autem eas quae irreprehensibiles sunt, hanc igitur, quia reprehensioni patet, penitus suscipere non debet. Illas enim synodos sancta et universalis recipit Ecclesia, quae pro diversis fidei sive religionis causis, diversis locis seu temporibus, a doctis et catholicis viris [Col. 1032B] celebratae, a sana sobriaque doctrina nullatenus deviare perhibentur. Praeterea tanti patriarchae cum angelo luctatio non quamdam imaginum adorationem, sed Dominicam praefigurasse dicitur in eodem populo passionem: qui populus et ei luctando praevaluit, quia crucifixit, et ab eo benedictionem in his qui in eum crediderunt accepit, et in his claudus qui in eum credere contempserunt, remansit, dicente beato Augustino: Quod ab illo angelo desiderat benedici Jacob cui luctando praevaluit, magna est de Christo prophetia. Nam eo ipso admonet mysticum aliquid sapere, quia omnis homo a majore vult benedici. Quomodo ergo ab eo iste voluit quem luctando superavit? Praevaluit enim Jacob Christo, vel potius praevalere visus est per eos Israelitas a quibus crucifixus [Col. 1032C] est Christus: et ab eo tamen benedicitur in eis Israelitis qui crediderunt in Christum, ex quibus erat qui dicebat: Nam et ego Israelita sum ex genere Abrahae et tribu Benjamin (Rom. XI). Unus ergo atque idem Jacob et claudus et benedictus. Claudus in latitudine femoris tanquam in multitudine generis, de quibus dictum est: Et claudicaverunt a semitis suis (Psal. XVIII). Benedictus autem in eis de quibui dictum est: Reliquiae per electionem gratiae salvae factae sunt (Rom. XI).



CAPUT XII. Quod non ad adorationem imaginum pertineat, nec in nostris codicibus qui ex Hebraica veritate translati sunt inveniatur, quod illi in sua synodo dicunt, Jacob suscipiens a filiis suis vestem talarem tabefactam Joseph, osculatus est cum lacrymis, et propriis oculis imposuit (Gen. XXXVII).
[Col. 1032D]

Non mirandum est si Jacob accusetur ab illis tunicam Joseph osculatus fuisse, et oculis imposuisse, a quibus etiam Pharaonem accusatur adorasse. Accidere etenim plerumque solet ut qui semel falli coeperit, crebro fallatur; et qui semel a via recesserit, et tramitem sui itineris ducem sequi neglexerit, per abrupta et invia affatim errore duce feratur. Tunica enim Joseph nec in Hebraeis codicibus, nec in Latinis qui ex Hebraica veritate translati sunt [Col. 1033A] a patre osculata vel oculis imposita fuisse narratur. Quod quidem et si factum fuisse narraretur, nullo modo in hoc facto vel tenuiter imaginum adoratio innueretur: cum tamen aliud sit adorare, aliud osculari, quod illi acyrologice unum putant: atque aliud pictam imaginem adorare, aliud a paterno affectu vestis filii qui exstinctus credebatur dolore compellente madescentibus fletu oculis imponi; aliud cuidam similitudini colla submittere, aliud prae caeteris dilecti filii vesti interna pietate osculum dare. Adeo itaque sanctus patriarcha angebatur animi procella turbati, ut non solum vestem filii quem inclementia mortis raptum credebat, oscularetur vel oculis imponeret, sed etiam consolatione postposita funereis vocibus lugubriter mala sua [Col. 1033B] exaggerans, se etiam fore post hunc ad infernum descensurum ediceret. Qualiter ergo beatus Jacob tunicam filii non osculatus fuisse, aut oculis imposuisse, sed vidisse tantum et cognovisse credatur, hoc ordine sancta Scriptura commemorat. Ait enim: Tulerunt autem tunicam ejus, et in sanguine haedi quem occiderant tinxerunt, mittentes qui ferrent ad patrem, et dicerent: Hanc invenimus, vide utrum tunica filii tui an non. Quam cum agnovisset pater, ait, Tunica filii mei est: fera pessima comedit eum, bestia devoravit Joseph (Gen. XXXVII). Denique quid haec illius sancti viri tunica, per quam illi imaginum adorationem astruere nisi sunt, typicis praefiguraverit sacramentis et tacitis innuerit mysteriis, oportet ut breviter exsequamur, quo et illorum [Col. 1033C] vana assertio destituatur, et lectoris animus mulceatur. Joseph namque, qui augmentum interpretatur, et ab Aegyptiis Salvator mundi est nuncupatus, illius typum gessit qui et genus humanum sua morte salvavit, et mundum spiritali frumento refecit, et in tantum augmentum suae fidei semen crescere fecit, ut et totum mundum impleret, et per eamdem fidem terrena coelestibus copularet. Ejus vestis haedi sanguine tincta est, quia in similitudine carnis peccati secundum Apostolum apparuit, et de peccato damnavit peccatum: vel etiam hostia pro peccatis effectus, peccata nostra portavit in corpore suo super lignum, ut a malis liberati cum justitia vivamus; cujus vulnere sanati sumus, qui veluti oves errabamus. Est etiam et vestis ejus sancta Ecclesia, [Col. 1033D] quae est corpus Christi, Paulo attestante, qui ait: Gaudeo in passionibus meis, quia expleo ea quae desunt passionum Christi in carne mea propter corpus ejus, quod est Ecclesia (Coloss. I); quae vestis polymita sive varia est, quia videlicet sancta Ecclesia de diversarum gentium sive linguarum varietate colligitur, Psalmographo docente, qui ait: Astitit regina a dextris tuis in vestitu deaurato circumamicta varietate (Psal. XLV). Solet etiam eadem vestis, quae talaris fuisse describitur, sanctorum virorum, qui utique membra Christi sunt, perfectionem designare, qui perceptum boni operis indumentum ad talos, id est ad finem usque perducunt.



CAPUT XIII. De eo quod indocte et inordinate dicunt, Si calumniaris me, quoniam ut Deum adoro lignum crucis, cur non calumniaris Jacob adorantem summitatem virgae Joseph? sed manifestum est quoniam non lignum videns adoravit, sed per lignum Joseph, sicut et nos per crucem Christum.
[Col. 1034A]

Illud sane quod dicunt, Jacob etiam summitatem virgae Joseph adorasse, non est omittendum, quoniam quidem magnum se ob adorandas imagines in hac re gratulantur habere exemplum: cum videlicet in Latinis codicibus non legatur, Adoravit summitatem virgae Joseph (Gen. XLVII), sed in quibusdam, Adoravit super caput virgae (Hebr. XI), et in Hebraea veritate, cui potissimum fides adhibenda est, nullam penitus vel tenuiter mentionem virgae [Col. 1034B] faciat, sed dicat tantum, Adoravit Israel Deum conversus ad lectuli caput. In quo utique, ut ait beatus Augustinus, senex jacebat, et sic positum habebat ut in eo sine labore quando vellet oraret. Quia ergo, ut praefati sumus, quidam Latinorum codicum habent, adoravit super summitatem virgae, necesse est ut memorati doctoris documentis qualiter intelligendum sit explicemus, ait enim (quod habent Latini codices): Et adoravit super caput virgae ejus. Nonnulli emendantes habent: Adoravit super caput virgae suae, vel in capite virgae suae, sive in cacumen vel super cacumen. Fallit enim eos Graecum verbum, quod eisdem litteris scribitur, sive ejus, sive suae: sed accentus dispares sunt, et ab eis qui ista noverunt in codicibus non contemnuntur. Valent [Col. 1034C] enim ad magnam discretionem, quamvis et unam plus litteram habere posset, si esset suae aut non esset sed . Ac per hoc merito quaeritur quid sit quod dictum est. Nam facile intelligeretur, senem qui virgam ferebat eo more quo illa aetas baculum solet, ut se inclinavit ad Deum adorandum, id utique fecerit super cacumen virgae suae, quam sic ferebat ut super eam caput inclinando adoraret Deum. Quid est ergo, Adoravit super cacumen virgae ejus, id est, filii sui Joseph? An forte tulerat ab eo virgam quando ei jurabat idem filius, et dum eam tenet post verba jurantis, nondum illa reddita, mox adoravit Deum? Non enim pudebat eum ferre tantisper insigne potestatis filii sui, ubi figurae magnae rei futurae praesignabantur. Dicant ergo, dicant quid contra haec dicturi [Col. 1034D] sunt, qui ob adorandas imagines tantum patriarcham criminari non formidant, et Scripturas sanctas vesana mente permutare affectant. Ecce Hebraica veritas eumdem patriarcham Deum adorasse ad caput lectuli clamat: ecce Latinorum bibliotheca eum aut super caput virgae, aut in capite, aut in cacumine, vel super cacumen adorasse denuntiat: ecce vir eruditissimus Augustinus, et divini muneris flamine afflatus, solerti indagatione eum aut in suae, aut in filii virgae summitate Deum, non eamdem virgam nec eumdem filium adorasse personat.

Dicant quis sanctae legis translator eum summitatem virgae filii, et in eadem virga filium adorasse [Col. 1035A] transtulerit: quis sanctae legis studiosissimus indagator eum virgam filii vel filium potius quam Deum adorasse tractaverit: et cum hunc invenire nequiverint, depravatricem sive refragatricem potius quam indagatricem suam intelligentiam divinarum Scripturarum esse persentiant. Jam vero quia pene omnis divinae legis series ab illis ob imaginum adorationem aut mutilatur aut permutatur, nova necesse est post Moysen legis tradatur scriptio; nova post Ezram legis reperiatur restauratio; nova post Septuaginta Interpretes, Theodotionem et Symmachum et Aquilam, sive etiam beatum Hieronymum legis quaeratur translatio; nova post apostolos et apostolicos viros Spiritu sancto repletos scrutetur tractatio, quae adeo divinis Scripturis refragari queat, ut [Col. 1035B] omnes imaginum adorationem spernentes anathematis vinculo nectat. Quae sit praeterea differentia crucis Christi et imaginum pictorum arte pictarum, vel quanto mysterio crux imaginibus emineat, sive quomodo humanum genus non per imagines, sed per crucem Christi redemptum sit, quae duo illi vel paria vel aequalia putant, in sequentibus loco suo, Domino favente, explicabimus.



CAPUT XIV. Non pertinere ad imaginum adorationem, ut illi dicunt, quod scriptum est, Jacob Pharaonem benedixit (Gen. XLVII).

Quod saepe memoratus patriarcha Jacob Pharaonem non adorasse, sed benedixisse legatur, superius dictum est. Nunc vero quia in alia ejusdem [Col. 1035C] vanissima synodi lectione benedictio quodammodo posita est pro adoratione, breviter exsequendum est. Quoniam quidem tantis est illius vanitatis scriptura ignorantiae obsita caliginibus, ut nec sequentia praecedentibus, nec praecedentia convenire videantur sequentibus, et ut se habet vanitas mendacium, semper fugitiva, semper caduca, semperque labentia sequitur, dicente Salomone: Qui incumbit mendaciis, hic pascit ventos, ipse autem sequitur aves volantes (Proverb. X). Ut ergo imaginum adorationem, in quarum amore eorum mens pendet, et totius sanctitatis propositum est, stabiliant, plurima verba vel sensus quae ad aliud pertinent in adorationem mutare affectant. Nam et haec, quod idem sanctus vir Pharaonem benedixit, [Col. 1035D] non ad eamdem benedictionem pertinere putant quam solent plerumque exsules civibus, subditi praelatis, pauperiores ditioribus, et quam maxime senes, qui sibi quaedam commoda impendunt exhibere, sed ad nescio quam adorandarum imaginum picturam, quae nimirum tanto inutilis est, quanto minus suae utilitatis efficaciam potest loquendo edicere. Aiunt enim, Benedixit Jacob Pharaonem, sed non ut Deum benedixit; adoramus nos imaginem, sed non ut Deum adoramus. O inconveniens comparatio! [Col. 1036A] O hebes conjectura! O stolidissima dictio! Similem dicis benedictionem, quam sanctus patriarcha regi exhibuit, qui prae caeteris dilectissimo filio insigne contulit potestatis: qui sibi cum universa prole uberem ad inhabitandum glebam concessit; qui sibi non cujuscunque provinciae portionem, sed totius sui imperii terrae donavit optionem, adorationi quam imaginibus exhibes? Quae adorantibus nihil praeter rei memoriam cujus sunt, exhibere valent. Benedixit itaque Jacob Pharaonem, non ut Deum quem omnis creatura benedicit et laudat, neque ut picturam quam manus artificis aptat, sed ut hominem cui propter sublimitatem concessae a Deo potestatis honor est exhibendus. Benedixit, inquam, eum, non ut imaginem insensatam, [Col. 1036B] sed ut rationalem hominem; non ut industria pictoris compaginatum, sed ut ad Dei imaginem et similitudinem conditum; non ut in parietibus immobiliter stantem, sed ut sibi vel proli prospera commodantem: et, ut ita dixerim, benedixit Israel regem qui ejusdem spiritus nectare delibutus erat: qui postmodum per Apostolum dicturus esset, Benedicite et nolite maledicere (Rom. XII), qui non solum pro eo qui se et sobolem opulentia rerum ditabat, sed pro calumniantibus et persequentibus orare deberet. Non itaque hujuscemodi benedictio, quae profecto bonae retributionis causa exstitit celebrata, imaginum adorationi congruit, quae neque se adorantibus, neque adorare spernentibus, quamdam pro qualitate meritorum possunt inferre retributionem.



CAPUT XV. Quam absurde agant qui ad confirmandas imagines exemplum divinae legis proferunt dicentes, propitiatorium et duos cherubim aureos et arcam testamenti praecipiente Domino Moysen fecisse.
[Col. 1036C]

Fecisse sanctus Moyses, praecipiente Domino, propitiatorium et arcam testamenti, et duos cherubim aureos, nec non et excidisse tabulas lapideas legitur; non tamen adorare jussisse, nec ea ob praeteritarum quarumdam rerum memoriam, sed ob futurorum mysteriorum sacratissimam praefigurationem creditur condidisse. [a 1Kb] Quae dum ita se habeant, quantae sint absurditatis, quantae dementiae illi qui his sacratissimis et summo honore dignis rebus, [Col. 1036D] praecipiente Domino, a legislatore conditis, imagines aequiparare conantes, illarum adorationem his exemplis stabilire moliuntur, nec ferrea vox explicare, nec nostri sensus existimatio poterit indagare, praesertim cum illa sacratissimorum sensuum exuberent arcanis, haec parum utilitatis habeant, excepta recordatione rei cujus sunt. Cum ergo arca testamenti Domini de lignis Setthim, jubente Domino, per legislatorem condita et inaurata sit, et introrsus habeat tabulas nihilominus foederis et manna sive virgam Aaron, propitiatorium vero sit [Col. 1037A] aureum in modum tabulae, quod superimponebatur arcae, ejusdemque longitudinis et latitudinis, tantaeque formae fieri sit jussum, qua et arca, ut eodem propitiatorio arca tegeretur, et duo cherubim aurei ductiles super ipsum propitiatorium essent, hinc atque inde alterutrum attendentes, ita ut vultus eorum in propitiatorium essent, et pinnis suis obumbrarent propitiatorium, et inde Deus loqueretur ad Moysen, de propitiatorio videlicet sive de medio cherubim, quis tam hebes tamque est demens, ut non solum habendarum, sed etiam adorandarum imaginum insolentissimum usum, horum tam terribilium tamque insignium mysteriorum comparatione conetur astruere? Nam dum istae nihil aliud innuant, nisi interdum rerum gestarum [Col. 1037B] ordinem, interdum non gestarum, sed fictarum mentiantur errorem, illa vero semper sanctis et excellentibus radiant mysteriis et rutilant sacramentis. Arca namque foederis secundum quosdam Dominum et Salvatorem nostrum, in quo solo foedus pacis apud Patrem habemus, designat, qui post resurrectionem suam ascendens in coelum carnem quam assumpserat ex virgine, in Patris dextera collocavit. In quo sunt duae tabulae legis, duo videlicet Testamenta; in quo est virga Aaron, quae fronduerat ei, quia ipse est rex et sacerdos: rex, quia de eo scriptum est: Virgam virtutis suae emittet Dominus ex Sion, et dominabitur in medio inimicorum suorum (Psal. CX); sacerdos vero, quia de eo scriptum est: Tu es sacerdos in aeternum [Col. 1037C] secundum ordinem Melchisedech (Psal. CX et Heb. V); in quo est manna, coelestis videlicet pabuli edulium, de quo edulio David egregius propheta dicit: Panem de coelo dedit eis, panem angelorum manducavit homo (Psal. LXXVIII et IV, Esd. I); sicut et ipse in Evangelio dicit, Ego sum panis vivus qui de coelo descendi (Joan. VI). Cui propitiatorium superponitur, quia scilicet legalibus sive evangelicis praeceptis, quae in eo fundata sunt, supereminet misericordia ejusdem mediatoris, per quam non ex operibus legis quae fecimus nos, neque volentes, neque currentes, sed ejus miseratione salvamur; de quo etiam voce paterna dicitur, Veritas mea et misericordia mea cum ipso, et in nomine meo exaltabitur [Col. 1037D] cornu ejus (Psal. LXXXIX); et qui per prophetam dicit: Misericordiam volo et non sacrificium (Ose, VI): et cui per Psalmistam dicitur, Miserationes tuae multae, Domine (Psal. CXVIII): qui secundum Apostolum propitiatio est pro peccatis nostris (Joan. II). In quo sunt duo cherubim, scientiae videlicet plenitudo, quae in duobus Testamentis, ejus revelatione, monstrata est; qui invicem se attendunt, quia lex et evangelium magnam inter se consonantiam habent, dicente Domino, Non veni legem solvere, sed adimplere (Matth. V). Qui cherubim ideo versos vultus habent in propitiatorium, quia duo Testamenta spem semper in Dei misericordia ponendam omnino commendant. Desuper quo propitiatorio, id est, de medio cherubim loquitur Deus, quia idem Filius [Col. 1038A] est Verbum Patris, per quem facta sunt omnia (Joan. I); et cum sit unius cum Patre substantiae, sicut ipse in Evangelio ait, Ego et Pater unum sumus (Joan. X), sive ut Philippo ait, Qui videt me, videt et Patrem (Joan. XIV), Dei Patris in eo semper de medio duorum Testamentorum vox auditur: Secundum plerosque vero divinae legis doctores qui haec moraliter tractant, aurum sapientiam significat, arca secretum Dei. In arca jussa sunt poni lex et manna et virga Aaron. Per virgam potestas significatur, per manna gratia, quia nisi cum gratia non est potestas praecepta faciendi. Verumtamen quia lex a quovis proficiente non ex omni parte completur, propitiatorium est desuper: ad hoc enim opus est, ut propitius sit Deus; et ideo desuper [Col. 1038B] ponitur, quia superexaltat misericordia judicio. Duo vero cherubim pinnis suis obumbrant propitiatorium, id est, honorant velando, quoniam ministeria ista sunt, et invicem se attendunt, quia consonant. Duo quippe ibi Testamenta figurantur, et vultus eorum sunt in propitiatorium, quia misericordiam Dei, in qua una spes est, valde commendant. Denique hinc se promisit locuturum Deus ad Moysen, de medio cherubim, desursum propitiatorii. Porro si creatura rationalis in multitudine scientiae, quoniam hanc interpretationem habent cherubim, duobus ipsis animalibus significatur, ideo duo sunt ut societatem charitatis commendent; ideo pinnis suis propitiatorium obumbrant, quia Deo, non sibi, tribuunt pinnas suas, id est Deum honorant virtutibus [Col. 1038C] quibus praestant. Et vultus eorum non sunt nisi in propitiatorium, quia cuicunque profectui ad multitudinem scientiae spes non est, nisi in Dei misericordia. Quia igitur tabulae per quas duo Testamenta significari superius diximus, nullo terrore dantur, nullo strepitu ignium, nulla commotione nubium, nullo mugitu tubarum, sicut illae quae prius a Domino datae et a Moyse comminutae fuisse leguntur, quae dum darentur Moysi, a populo dictum est: Loquere tu nobiscum, et non loquatur ad nos Deus, ne forte moriamur (Exod. XX), hoc evidenter innuitur, quod priores vetus Testamentum in quo terror erat, significaverint, posteriores vero novum, in quo dilectio. Quod vero priores opus Dei fuerint, secundae [Col. 1038D] opus hominis, et illae conscriptae digito Dei, istae scriptae ab homine narrentur, hoc apertissime declaratur, quod in illis vetus Testamentum, ut praefati sumus, significatum est, quia Deus ibi praecepit, sed homo non fecit. Lex enim posita est in veteri Testamento, quae convinceret transgressores: unde et egregius praedicator ait, Lex autem subintravit, ut abundaret peccatum (Rom. V). Non enim implebatur timore, quae non impletur nisi charitate: et ideo dicitur opus Dei, quia Deus legem constituit, Deus conscripsit; nullum opus hominis, quia homo Deo non obtemperavit, et eum potius reum lex fecit. In secundis autem tabulis homo per adjutorium Dei tabulas facit atque conscribit, quia novi Testamenti charitas legem facit. Unde mediator Dei et hominum legem [Col. 1039A] non solvere, sed adimplere venit. Dicit autem et idem egregius praedicator, Plenitudo legis charitas et fides quae per dilectionem operatur (Rom. XIII). Factum est itaque homini facile in novo Testamento quod in veteri difficile fuit, habenti fidem quae per dilectionem operatur; atque illo digito Dei, hoc est Spiritu Dei, intus eam in corde scribente, non foris in lapide. Unde dicit Apostolus, Non in tabulis lapideis, sed in tabulis cordis carnalibus (II Cor. III), quoniam charitas Dei qua veraciter impletur praeceptum, diffusa est in cordibus nostris per Spiritum sanctum, qui datus est nobis. Hoc est ergo quod primo data est lex, ubi significatur vetus Testamentum, quod est opus tantummodo Dei et conscriptio digiti Dei, quod Apostolus dicit, Itaque lex quidem [Col. 1039B] sancta, et mandatum sanctum et justum et bonum (Rom. VII). Lex ergo sancta et bona Dei opus est, ubi homo nihil agit, quia non obtemperat, sed reatu potius premitur lege minante atque damnante. Peccatum enim, inquit, ut appareat peccatum per bonum, mihi operatum est mortem (Ibid.); beatus autem homo est, cum hoc mandatum sanctum et justum et bonum adimplet. Est etiam opus ejus, sed per gratiam Dei. Hic enim sensus aptatur translationi veteri, in qua secundae tabulae a legislatore scriptae fuisse memorantur. Caeterum quia in Hebraica veritate utraeque, primae videlicet et secundae, a Deo scribuntur, hoc significatur, quia et vetus et novum Testamentum sancti Spiritus gratia, qui digitus Dei dicitur, conscriptum est, et in illo accipitur spiritus [Col. 1039C] servitutis in timore, quia Deus jugum legis homini imponit, homo ferre non valet. In isto vero ubi tabulae ab homine fiunt, a Deo scribuntur, homo obediendo accipit spiritum adoptionis. Haec igitur insignia, arca videlicet et quae in ea sunt, propitiatorium sive cherubim, semper a nobis spiritali intuitu cernantur, et tota mentis intentione quaerantur. Nec ea in depictis tabulis sive parietibus quaeramus, sed in penetralibus nostri cordis mentis oculo aspiciamus; et qui secundum Apostolum, revelata facie gloriam Dei speculantes in ejusdem imaginem transformamur, a claritate in claritatem, tanquam a Domini Spiritu non ambulantes in astutia, neque adulterantes verbum Dei, sed in manifestatione [Col. 1039D] veritatis, non jam veritatem per imagines et picturas quaeramus, qui spe, fide et charitate ad eamdem veritatem quae Christus est, ipso auxiliante, pervenimus.



CAPUT XVI. Quod nec inde adorandarum imaginum usus astrui possit, ut illi stultissime et irrationabiliter dicunt, eo quod in lege scriptum est: Ecce vocavi ex nomine Beseleel filium Ur, filii Hor de tribu Juda, et replevi eum spiritu sapientiae et intelligentiae, ad perficiendum opus ex auro et argento, et dedi ei Ooliab Achisama (Exod. XXXI).

Lex, ut ait Apostolus, spiritalis est (Rom. VII). Est enim nobis in praesentis saeculi caliginoso itinere ad dirigendos nostrarum mentium gressus a Deo collata, cujus jubare mentis acies perlustrata mysticorum sensuum possit intueri secreta. Praeceptum namque [Col. 1040A] Domini lucidum, ait propheta, illuminans oculos (Psalm. XIX); atque idem, Lucerna pedibus meis verbum tuum, Domine, et lumen semitis meis (Psalm. CXIX). De hac itaque per quemdam sapientem dicitur: Lucerna est mandatum legis, et lux vitae, et increpatio et disciplina. Et Isaias dicit, De nocte spiritus meus vigilat ad te, Deus, quia lux praecepta tua sunt super terram (Isa. XXVI). Cujus lucis cum omnes eam non recte intelligentes expertes sint, hi nimirum prorsus expertes esse creduntur, qui ob nescio quam imaginum adorationem eam violenter ad suos sensus flectere nituntur, et in suo errore eam quodammodo sibi adminiculari affectant, cum ex ea, quanquam ad rem non pertinentia, tamen utcunque testimonia proferre tentant. Quia ergo [Col. 1040B] Beseleel ad faciendum opus ex auro et argento a Domino sit electus, et spiritu sapientiae et intelligentiae et scientiae repletus, ita hoc illi ad suum errorem muniendum in testimonium trahunt, ac si ea quae per eum Domino jubente fiebant, et mysteriorum typicas figuras redolebant, adoranda forent. Beseleel igitur interpretatur, in umbra Dei; Ur ignis dicitur; Hor, lumen intelligitur. Cujus ergo iste Beseleel, qui, ut diximus, in umbra Dei interpretatur, typum gessit? nisi illius cui semper Ecclesia clamat, Sub umbra alarum tuarum protege me (Psalm. XVII), et, Sub umbra alarum tuarum sperabo, donec transeat iniquitas (Psalm. LVII), et de quo in Canticis canticorum sponsa dicit, Sub umbra ejus quem desiderabam sedi (Cant. II). Hic enim filius Ur [Col. 1040C] filii Hor dicitur, quia est splendor inenarrabilis, Deus ex Deo, lumen ex lumine, de quo per Habacuc prophetam dicitur, Splendor ejus ut lumen erit (Heb. III). Deus namque, ut ait Moyses, ignis consumens est (Deut. IV et IX), quod et apostolus Paulus in epistola ad Hebraeos iisdem verbis affirmat (Hebr. XII), et idem Dominus per Zachariam prophetam dicit, Absque muro habitabitur Jerusalem prae multitudine hominum et jumentorum, et ego ero in circuitu ejus murus et ignis (Zach. II). Qui cum sit unius cum Patre substantiae, et ad Moysen in igne loquitur, et ad discipulos in Evangelio ait: Ignem veni mittere super terram, et quid volo nisi ut ardeat (Luc. XII)? Nunquid non illo igne illorum [Col. 1040D] pectora inflammata erant qui dicebant: Nonne cor nostrum ardens erat in nobis, dum loqueretur in via, et aperiret nobis Scripturas (Luc. XXIV)? Is ergo Beseleel ex nomine vocatur, quia ei paterna voce per Isaiam prophetam dicitur, Et vocavi te nomine tuo, meus es tu (Isa. XLIII), et de quo per Moysen dicitur, Ecce mittam angelum qui praecedat te, et custodiat in via, et introducat ad locum quem praeparavi. Observa eum, et audi vocem ejus, nec contemnendum putes, quia non dimittet cum peccaveris, et est nomen meum in illo (Exod. XXIII). Sed nec genus hujus Beseleel, qui ex nomine vocatus est, tacetur. Ait enim Scriptura: Filium Ur filii Hor de tribu Juda. Hic est enim de quo Israelitica voce ante praedictum est, Catulus leonis Juda ad praedam, fili [Col. 1041A] mi, ascendisti (Genes. XLIX), id est, in crucem praedaturus infernum, requiescens accubuisti ut leo, id est, in sepulcro; [a 7Kb] et quasi leaena, quis sciscitabit eum? quia per virtutem Patris tertia die a mortuis resurrexit. Per virtutem autem Patris illum resurrexisse audi Apostolum dicentem: Hunc Deus suscitavit post diem tertium, et dedit illum manifestum fieri non omni populo (Act. X). Dic, rogo, sanctae Joannes, qui supra mediatoris Dei et hominum pectus recumbens, de aeterni luminis fonte luciflua pocula hauriebas, unde quotidie ambrosei liquoris nectar Christicolis mentibus propinas, si nosti unde genus ducat iste Beseleel, cujus typum ille antiquus legalis quondam Beseleel gerebat. Vidi, inquam, in dextera sedentis super thronum librum [Col. 1041B] scriptum intus et foris, signatum sigillis septem. Et vidi angelum fortem, praedicantem voce magna. Quis dignus est aperire librum, et solvere signacula ejus? Et nemo poterat neque in coelo, neque in terra, neque subtus terram aperire librum, neque respicere illum. Et ego flebam multum, quoniam nemo dignus inventus est aperire librum, nec videre eum. Et unus de senioribus dixit mihi: Ne fleveris; ecce vicit leo de tribu Juda, radix David, aperire librum, et solvere septem signacula ejus (Apoc. V). Nam dum iste Beseleel, quem Christi figuram gestasse diximus, tantis virtutum praerogativis ornetur, ut et a Deo electus, et ex nomine vocatus, et Spiritu sancto repletus, et cujus filius vel de qua stirpe sit describatur, incassum ob imaginum adorationem firmandam in [Col. 1041C] exemplum trahitur, cum videlicet cunctis pictoribus excellentior, cunctisque artificibus imagines formantibus credatur fuisse praestantior; cujus si operibus pictura vel cujuslibet opificio imagines conditae assimilandae sunt, illi quoque pictores vel cujuslibet artis opifices imagines condentes assimilandi sunt; et si illi pictores vel cujuslibet opificii homines imagines condentes assimilandi sunt, ipsi quoque opifices sive ab his conditae imagines futurorum insignem praefigurationem gerunt: non autem pictores vel cujuslibet opificii homines nec opera eorum futurorum quamdam praefigurationem gerunt; non igitur illius operibus pictura vel cujuslibet opificio imagines conditae assimilandae sunt. Quia vero iste novus Beseleel, redemptor videlicet humani generis, spiritum sapientiae, [Col. 1041D] scientiae et intelligentiae habuerit, qui utique unius cum Patre et Filio substantiae est, et a Patre Filioque procedit, Isaias propheta testis est. Ait enim: Exiet virga de radice Jesse, et flos de radice ejus ascendet, et requiescet super eum spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isa. II). Et idem Dominus per eumdem prophetam dicit: Spiritus Domini super me, propter quod unxit me (Isa. LXI). Hic ergo quod facit ex auro et argento, facit in ornamentis tabernaculi, cum videlicet sanctos viros [Col. 1042A] auro coruscantes, id est interiori intelligentia, argento nitentes, id est divinis eloquiis ornatos, et, ut ita dixerim, aurum in corde habentes, juxta illud, Corde creditur ad justitiam, argentum in confessione oris, juxta illud, Ore autem confessio fit ad salutem (Rom. X), in tabernaculo Dei, sancta scilicet Ecclesia, ad aeternam patriam transituros constituit. Quae duo aurum et argentum, id est, fidem et confessionem, Apostolus quaerebat cum dicebat, Quia prope est verbum in ore tuo et in corde tuo (Rom. X): quia si confessus fueris Dominum Jesum Christum, et credideris in corde tuo quod Deus illum suscitavit a mortuis, salvus eris. Quae etiam ad exornandum tabernaculum Moyses quaerebat, cum dicebat, Sumite a vobis ipsis emptionem Domino: omnis qui conceperit corde, [Col. 1042B] offerat initia Domino, aurum, argentum, et caetera (Exod. XXXV). Qui etiam cum sit sapientia Dei Patris, in sanctis hominibus spiritali sensu exuberantibus habitare dignoscitur, dicente Scriptura: Sapientia Dei super lapides pretiosos est, habitatio ejus in vasis aureis. De qua sapientia alias per Salomonem dicitur: Beatus homo qui invenit sapientiam, et affluit prudentia: melior est acquisitio ejus negotiatione argenti et auro primo, fructus ejus pretiosior est cunctis opibus, et omnia quae desiderantur huic non valent comparari (Prov. III). Quia ergo in argento eloquiorum divinorum nitor intelligitur, Psalmistae testimonio approbandum est dicentis: Eloquia Domini eloquia casta, argentum igni examinatum terrae purgatum septuplum (Psalm. XII). Huic namque [Col. 1042C] Beseleel ad peragendum opus in adjutorium datur Achisama. Quem namque Achisama iste qui adjutorium Christo praebet, nisi sanctos apostolos et apostolicos viros significat? qui nimirum dum per praedicationem, studia et bonorum operum exempla homines in Ecclesiae gremio et virtutibus coruscare faciunt, et ad aeternam patriam pertrahunt, Christo adjutores existunt. De quibus profecto erat ille qui dicebat: Dei adjutores sumus, Dei agricultura estis, Dei aedificatio estis (I Cor. III). Quae igitur omnia dum allegoricis plena sint sensibus et tropicis per legislatorem prolata figuris, non solum dementissimum, sed etiam insanissimum est ea imaginibus, quas unusquisque opifex pro captu ingenii sui quales voluerit, imo quales potuerit, effecit, assimilare conari.



CAPUT XVII. Quod non recte sentiant qui dicunt: Si secundum Moysi legitimam traditionem praecipitur populo purpura hyacinthina in fimbriis, in extremis vestimentis poni ad memoriam et custodiam praeceptorum, multo magis nobis est per assimilatam picturam sanctorum virorum videre exitum conversationis eorum, et eorum imitari fidem secundum apostolicam traditionem.
[Col. 1042D]

Totum hoc capitulum commatice est considerandum, et per singula unicuique particulae respondendum, quoniam, quanquam ad unius erroris tendat [Col. 1043A] propositum, ex multis tamen particulatim est erroribus compaginatum. Primo namque discutiendum est, cur purpuram hyacinthinam in eodem capitulo dixerint, cum videlicet alius color sit purpureus et alius hyacinthinus; et [a 1Kb] sicut non potest recte dici rubeus candor et candens rubor, velut si quis dicat argenteum aurum vel aureum argentum, ita nec recte dici potest purpura hyacinthina, ut converso ordine dici queat purpurea hyacinthus, quoniam talis derivatio reciprocata nullius sensus vigore manere poterit inconvulsa. Quoniam quidem, ut praefati sumus, alius color est hyacinthinus et alius purpureus, testis est ipsa lex a Domino per Moysen data, quae singillatim haec quatuor, hyacinthum videlicet, purpuram et coccum seu etiam byssum ad indumenta [Col. 1043B] pontificis conficienda, vel caetera quae ad sacrarium praeparandum essent offerenda, designat. Quibus quatuor materiis majores nostri quatuor elementorum figuram, ex quibus mundus sive humanum corpus constat, significari dixerunt, et singulas tropologice virtutes innuere docuerunt. Hyacinthum ergo ad aerem referunt, quod et ipse indicat color, sicut et coccum ad ignem purpuram aquae accommodant, eo quod de aquis accipiat fucum; byssum terrae, quia oritur ex terra. Denique et illud discutiendum est quod imaginum usum exemplo fimbriarum hyacinthinarum munire nituntur, cum praesertim illas priscae legis in mysterium series in extremis vestibus poni jubeat, istas vero ut adorentur nec veteris nec novi Testamenti pagina uspiam in sacrariis poni [Col. 1043C] praecipiat. Neque enim tanti erroris hoc exemplo valet astrui insania: quod per legislatorem idcirco collatum est, ut quae lam arcani sensus innueret indicia, nec res bene jussa beneque gesta tanto deliramento poterit convenire collata. Illatis igitur Dominus per Moysen mandatis legis ad extremum intulit: Ligabis ea in manu tua et erunt immota ante oculos tuos (Deut. VI). Quae nos spiritaliter dum opere complemus in manibus immota tenemus; et cum die ac nocte meditamur in eis, ante oculos collocata gestamus. Jussit quoque fimbrias hyacinthinas fieri in quatuor angulis palliorum, sive ad dignoscendum populum Israel, ut essent signum in veste, sicut circumcisio signum in corpore; sive ut nos, qui spiritalis [Col. 1043D] Israel sumus, habeamus pro indumento justitiam et sanctam conversationem: hujus indumenti extremitas fimbriis hyacinthinis sit ornata, quatenus vita nostra sanctarum Scripturarum sit testimoniis erudita. Hic enim fimbriarum bonus usus et bene per legislatorem sive illi carnali Israeli, sive nobis spiritali bene concessus, male ab illis abusus potius quam habitus est. De quibus Veritas in Evangelio dicit: Dilatant enim phylacteria et magnificant fimbrias (Matth. XIII). Cujus, quaeso, isti, cujus exemplum tenent? nisi Pharisaeorum qui dum volunt [Col. 1044A] vocari ab hominibus Rabbi, et quaerunt primas in foro salutationes, primas in conventibus cathedras, dumque per appetitum vanae laudis sua dicta vel facta cupiunt mandare memoriae posteritatis, imagines quae bene a quibusdam in basilicarum ornamentis constitutae fuerunt, per ineptas et inutiles synodos male et ipsi adorant et alios adorare compellunt. Illi per inanem gloriam fimbrias magnificant, isti nihilominus per jactantiam imagines adorant; illi bene institutas male magnificando dilatant, isti bene conditas male adorando exaltant; illi putant Moysi praeceptis parere fimbrias magnificando, isti putant se sanctis omnibus placere imagines adorando; ac per hoc quanquam per diversa discurrant et diversa diversis modis sequantur, ad unius erroris [Col. 1044B] destinatam vesaniam tendere noscuntur: nec immerito, cum horum effectuum causae sive efficientia nil aliud sint nisi ventosae laudis gloria sive arrogantia. Ut ergo istius vanissimi capituli quod discutere commatice proposuimus, error expressius discutiatur, necesse est ut illius textus ex ordine repetatur. Garriunt enim: »Si secundum Moysi legitimam traditionem praecipitur populo purpura hyacinthina in fimbriis in extremis vestimentis poni ad memoriam et custodiam praeceptorum, multo magis nobis est per assimilatam picturam sanctorum virorum videre exitum conversationis eorum.« Hoc quod dicunt, multo magis, quod pertinet ad praecipitur, ut subaudiatur, si populo praecipitur, multo magis nobis, nullum nec levem sensum quidem habere potest, quippe [Col. 1044C] cum non solum multo magis non praecipiatur, sed nec aeque quidem nec minus uspiam hic error praecipi videatur. Quod vero dicunt, per assimilatam picturam videre exitum conversationis sanctorum virorum, quantae sit absurditatis, quantaeque dementiae, pene infinitum est persequi, cum videlicet in imaginibus non possit sanctae conversationis virtus videri, sed solummodo illae materiae quibus ipsae imagines formatae sunt. Numquidnam virtutes et meritorum insignia, quae illis utique in subjecto fuerunt; hoc est in animo, in his velut in subjecto quodam videri possunt, cum tamen in his non sit anima quae subjacens esse possit virtutibus, in subjecto autem istis, hoc est in materiali corpore quodammodo colores sunt, virtutes autem his nec de subjecto, nec in [Col. 1044D] subjecto esse possunt? Numquid igitur sapientiam et eloquentiam in istis cernere possumus, quam plerique illorum habuerunt? Numquidnam prudentiam aspicere in istis valemus, per quam agnitio verae fidei et scientia divinorum apicum in illis fuit per quam trimodum illud intelligentiae genus in divinis libris a prudentibus intelligitur? Quorum primum est per quod quaedam ita accipiuntur historialiter, sepositis aenigmaticis vel allegoricis figuris, ut est decalogus legis. Secundum, per quod quaedam in Scripturis [Col. 1045A] mystice accipiuntur, tam secundum fidem rerum gestarum, quam etiam juxta figuram allegoricorum sensuum: sicut petra ex qua legislator latices elicuit et historialiter cautis fuit et aquas evomuit, et allegorice Christi figuram gessit, qui cum sit lapis in fundamento Sion fundatus, mellifluo spiritalis vitae poculo credentium mentes satiat. Tertium genus est, quod tantum spiritaliter accipitur, sicut de Canticis Canticorum, in quibus nil historialiter, sed tantum spiritaliter, accipiendum est. An justitia in istis intueri potest, per quam sancti Deum timebant, religionem venerabantur, cunctis prodesse, nulli nocere curabant, fraternae charitatis vincula amplecti, sive aliena pericula suscipere, vel etiam opem ferre miseris, nec non et boni accepti vicissitudinem rependere, [Col. 1045B] seu aequitatem in judiciis conservare studebant? An illorum fortitudinem in pictorum coloribus perspicere possumus per quam magnanimes adversa aequanimiter toleravere, et his patienter cessere, et spretis illecebris fortiter restitere, per quam mordaces gazas et gloriae appetitus effugerunt, per quam etiam nec adversis frangebantur, nec elevabantur secundis, cujus lorica induti fortes ad labores existentes, ad pericula contra improbos molestiis nullis cedentes animos paravere? An illorum temperantia in his imaginibus cernitur, per quam affectionem carnis moderantes restringebant appetitum? Cum ergo nil horum quae praediximus in istis videri possit, magnae est temeritatis dicere, in assimilata pictura videre exitum conversationis sanctorum. Sequitur in eodem [Col. 1045C] vanissimo capitulo, et eorum unitari fidem secundum apostolicam traditionem. Numquidnam eorum fides quae secundum Apostolum per dilectionem operatur in imaginibus imitari potest? Sicut ergo non potest videri in his exitus conversationis sanctorum, sic nec fides imitari, quoniam quae illis desunt in his nec videri nec per has imitari possunt. Omne quod caret vita, caret sensu; omne quod caret sensu, caret fide; omne igitur quod caret vita, caret fide. Nam cum sint spes, fides et charitas invisibiles et incorporalis qualitatis secundum proprietatem suae substantiae, in vero homine qui has habet, videri non possunt, nisi forte in operibus demonstrentur; sedes enim earum sicut et caeterarum virtutum, in anima est, quam constat esse [Col. 1045D] invisibilem. Et si in vero, qui has utique habet, videri non possunt, multo minus in picto videri poterunt, qui non solum his, ut praefati sumus, sed etiam vita caret; et si in his videri non possunt, multo igitur minus imitari poterunt: unde datur intelligi vanam esse eorum fidem qui per imagines sanctorum fidem imitaturos se dicunt. Jam vero quia dicunt, Secundum apostolicam traditionem, dicant ubi ab apostolis aut exemplis aut verbis traditum sit per imagines videre exitum conversationis sanctorum et eorum imitari fidem. Exitum ergo conversationis sanctorum hoc modo demonstrat Apostolus, cum dicit: Sancti omnes juxta fidem defuncti sunt non acceptis repromissionibus, sed a longe aspicientes et salutantes et confitentes quia peregrini et hospites [Col. 1046A] sunt super terram; sive cum dicit: Sancti per fidem vicerunt regna, operati sunt justitiam, adepti sunt repromissiones, exstinxerunt impetum ignis, convaluerunt de infirmitate, fortes facti sunt in bello, vel caetera quae sequuntur. Quid ergo debeamus imitari evidentissime idem apostolus demonstrat, cum dicit: Estote imitatores Dei, sicut filii charissimi (Ephes. V); et in alio loco dicit: Imitatores mei estote, sicut et ego Christi (I Cor. II). Unde liquido patet hanc esse apostolicam traditionem, ut non in picturis, sed in virtutibus videri possit sanctorum exitus conversationis, et eorum imitari fides, non imaginum fucis, sed in operibus bonis.



CAPUT XVIII. Quod vana sit spes eorum qui salutem suam in imaginibus ponunt, dicentes: Sicut Israeliticus populus serpentis aenei inspectione servatus est, sic nos sanctorum effigies aspicientes salvabimur.
[Col. 1046B]

Spes eorum qui salutem suam in imaginibus ponunt ab Apostolo reprobatur, qui spem non in his quae videntur, sed in his quae non videntur esse disserit; ait enim: Spes quae videtur non est spes (Rom. VIII); quod enim videt quis, quid sperat? Si autem quod non videmus speramus, per patientiam exspectamus. Nam dum aeneus serpens praecipiente Domino a Moyse conditus, et in sublimi fuerit, non ut adoraretur, positus, sed ut ad tempus ignitorum serpentium virosis obsisteret morsibus, falsae spei ludificatione deluduntur, qui ita se manu factarum imaginum inspectione sanandos arbitrantur, sicut Israeliticus populus illius [Col. 1046C] aenei serpentis inspectione ab ignitarum pestium mortiferis ictibus sanabatur, praesertim cum ille ut fieret, Moysi a Domino imperatum est: hae vero ut fiant nullius Scripturae textu sit institutum. Quid ergo serpens ille, cujus inspectione a serpentibus vulnerati sanabantur, significaverit, ipso Redemptore nostro docente cognovimus, qui ait: Sicut Moyses exaltavit serpentem in deserto, ita exaltari oportet filium hominis (Joan. III); quem videlicet dum sedula mente internis oculis aspicimus, malignorum spirituum mortiferis tentationum morsibus superatis, aeternae mortis pericula evitamus. Praeterea sicut in divinae legis verbis ea quae a sancto Spiritu bene in lege, prophetis, Evangelio sive apostolis dicta sunt, plerumque [Col. 1046D] perversa intentione ab schismaticis male intelliguntur, ita etiam pleraque quae idcirco a Patribus ut prodessent instituta vel facta sunt, decussis prolixorum temporum curriculis, a posteris male habita et in perversum mutata fuisse creduntur, sicut de phylacteriis et fimbriis, de quibus paulo superius dictum est, vel etiam de aeneo serpente, de quo nunc dicere instituimus, qui, ut praefati sumus, ad tempus ut vulneratis a serpentibus prodesset, fuit necessarius, per quem postmodum inolevit excelsorum insolentissimus usus: cui cum vidisset Ezechias rex justus incensa adolere et quasdam culturas exhibere, magnaque ex parte populum periclitari, tanto persuasum errore, eum non distulit frangere, quem et per legislatorem ad profectum noverat [Col. 1047A] conditum fuisse, et a populo cernebat celebrari vano cultu et superstitiosa religione. Laus ergo ejusdem Ezechiae sanctissimi regis eo quod vanas superstitiones abstulerit, eumdemque serpentem confregerit, hoc modo in divinis litteris habetur: Fecit, inquit, Ezechias quod bonum erat coram Domino, juxta omnia quae fecerat David pater suus: ipse dissipavit excelsa et contrivit statuas, et succidit lucos, confregitque serpentem aeneum quem fecerat Moyses: siquidem usque ad illud tempus filii Israel adolebant ei incensum, vocavitque eum Naastan. In Domino Deo Israel speravit, itaque post eum non fuit similis ei de cunctis regibus Juda, sed neque in his qui ante eum fuerunt: et adhaesit Domino, et non recessit a vestigiis ejus, fecitque mandata ejus quae praeceperat Dominus Moysi, [Col. 1047B] et erat Dominus cum eo, et in cunctis ad quae procedebat sapienter agebat (II Reg. XVIII). Haec praeterea et hujusmodi superstitiones, quas se quidam putant ob amorem Dei facere, sicut hi qui ob sanctorum amorem imaginibus luminaria accendunt, easque adorant, hoc modo beatus Hieronymus dum de fimbriis et phylacteriis Pharisaeorum sancti evangelii lectionem exponeret, reprehendit dicens: »Hoc apud nos, inquit, superstitiosae mulierculae in parvulis evangeliis et in crucis ligno et in istiusmodi rebus, quae habent quidem zelum Dei, sed non juxta scientiam, usque hodie factitant, culicem liquantes, et camelum glutientes.« Jam vero quia se imaginum inspectione salvandos credunt, sicut serpentis inspectione Israeliticus populus a serpentium morsibus sanabatur, si [Col. 1047C] qua forte eis quaedam corporis inclementia accesserit, recurrant ad imagines easque aspiciant, quatenus dum illarum inspectione minime sanati fuerunt, revertantur ad Dominum, et per sanctorum intercessiones ab eo sanitatem se accepturos credant qui totius sanitatis et vitae est auctor.



CAPUT XIX. Quod magnae sit temeritatis dicere, Sicut Judaeis tabulae et duo cherubim, sic nobis Christianis donata est crux et sanctorum imagines, ad scribendum et adorandum.

Saepe in hoc opere dicere compellimur quod neque tabulae neque duo cherubim, nec caetera hujuscemodi ad adorandum in Veteri Testamento facta fuisse credantur: quae quidem isti omnia relicto mediocritatis et rectitudinis calle in eo ultra quam ordo exposcit, extollunt, [Col. 1047D] quod ea ad adorandum fuisse collata proclamant, in eo vero ultra quam res exigit submittunt, quod illis imagines aequiparare affectant. Cum ergo dicunt, »Sicut Judaeis tabulae et duo cherubim, ita nobis Christianis data est crux et sanctorum imagines ad adorandum et ad scribendum,« quid aliud faciunt, nisi ut imagines exaltent, Christianorum res extenuent? praesertim cum illos qui sub lege erant dicant habuisse duos cherubim a Moyse conditos, de quorum medio Deus loquebatur, nos autem qui sub gratia sumus dicant habere cruces, quae a quibuslibet artificibus efficiuntur; illos qui umbram legis sequebantur habuisse foederis tabulas, continentes legis decalogum, nos qui veritatem quae Christus est [Col. 1048A] sequimur habere opera quorumlibet artificum: illos qui spiritum servitutis acceperunt in timore dicant habuisse ea quae Moyses faciebat, Domino insinuante; nos qui spiritum adoptionis accepimus, in quo clamamus Abba pater, habere imagines quas quilibet pictor condit mundanae tantum artis experientia perdocente. Nos enim, qui non sequimur litteram mortificantem, sed spiritum vivificantem; qui non carnalis, sed spiritalis Israel sumus; qui spretis visibilibus invisibilia contemplamur, non solum imaginibus majora mysteria, quae omni mysterio carent, sed ipsis tabulis seu duobus cherubim majora et eminentiora mysteriorum insignia a Domino accepisse nos gratulamur, cum videlicet tabulae et duo cherubim exemplaria fuerint futurorum; et cum Judaei habuerint [Col. 1048B] carnaliter, resque typicis opertae figuris praefigurationes fuerint futurorum, nos habemus in veritate spiritaliter ea quae illis exemplaribus sive praefigurationibus carnalibus praefigurabantur. Quantum ergo eminet umbrae corpus, imagini veritas, figurae res gesta, tantum eminet Veteri Testamento Novum: quippe cum illud dedicatum sit a Moyse cum lecto omni mandato legis universo populo, accipiens sanguinem vitulorum et hircorum cum aqua et lana coccinea et hyssopo, ipsum quoque librum et omnem populum aspersit dicens, Hic sanguis testamenti quod mandavit ad vos Deus (Exod. XXIV); istud vero dedicatum sit a mundi Redemptore Domino nostro Jesu Christo, qui in qua nocte tradebatur, accepit panem et benedixit ac fregit, deditque discipulis suis dicens: [Col. 1048C] Hoc est corpus meum quod pro vobis tradetur: hoc facite in meam commemorationem: similiter et calicem postquam coenavit dicens, Hic calix Novum Testamentum est in meo sanguine, qui pro vobis et pro multis effundetur in remissionem peccatorum (I Cor. XI). In illo sanguis hircorum et taurorum, et cinis vitulae aspersus coinquinatos sanctificabat, ad emundationem carnis; in isto sanguis Christi qui per Spiritum sanctum semetipsum obtulit immaculatum Deo, et mundat conscientias nostras ab operibus mortuis, ad serviendum Deo vivo et vero. In illo agnus per familias occidebatur, ejusque carnibus pascha celebrabatur; in isto Agnus Dei qui tollit peccata mundi (Joan. I), qui est verus agnus immaculatus, Deo etiam est in sacrificium oblatus, dicente [Col. 1048D] Apostolo, Pascha nostrum immolatus est Christus (I Cor. V). In illo Chananitidis gentis regnum rerumque corporalium affluentia pollicetur, in isto vita aeterna regnumque coelorum conceditur. In illo promittitur terra quae lacte et melle fluit; in isto pollicetur patria coelestis, in qua datur quod nec oculus vidit, nec auris audivit, nec in cor hominis ascendit. In illo neomeniae, id est novae lunae principia, colebantur; in isto nova creatura in Christo accipitur, vase electionis Paulo attestante, qui ait: Si qua nova in Christo creatura, vetera transierunt, ecce facta sunt nova (II Cor. V). In illo sabbati otium et requies celebrabatur, in isto sabbati requies in Christo habetur qui dixit, Venite ad me, omnes qui laboratis et [Col. 1049A] onerati estis, et ego vos reficiam, et invenietis requiem animabus vestris (Matth. XI). In illo pecoribus immolatis carnis et sanguinis hostiae offerebantur, in isto sacrificium carnis et sanguinis Christi offertur, quod per illa animalia figurabatur. In illo jugum grave legis cervicibus impositum faciebat servos, in isto jugum Christi leve et onus suave per spiritum adoptionis facit filios. His ita se habentibus perversum, et ultra quam perversum est, ut alternatim converso ordine praestantioribus deteriora, deterioribusve praestantiora dentur, et adeo imaginum usus magnificetur ut Christianorum res quodam modo extenuentur.



CAPUT XX. Quod non minus omnibus, sed pene cunctis plus Tarasius delirasse dinoscitur, dicens, Sicut veteres habuerunt cherubim obumbrantem propitiatorium, et nos imagines Domini nostri Jesu Christi et sanctae Dei genitricis et sanctorum ejus habeamus obumbrantes altare.
[Col. 1049B]

Non est inconsequens ut Tarasius, qui, ut fertur, a populari conversatione ad sacerdotale culmen, a militari habitu ad religiosum, a circo ad altarium, a forensi tumultu ad praedicationem, ab armorum strepitu ad sancta mysteria peragenda extraordinarie provectus est, subditarum sibi plebium mentes ab spiritalibus ad carnalia, ab invisibilibus ad invisibilia, a veritate ad imaginem, a corpore ad umbram, ab Spiritu vivificante ad litteram mortificantem, ab spiritu adoptionis ad spiritum timoris, denuo redire compellat: ut quoniam ille spretis his quae ei fortasse [Col. 1049C] illicita non erant in laicali conversatione, ad sacerdotalis culminis gradum convolavit, quod ei illicitum erat ob subitaneam conversationem, ei etiam subditae plebes a licitis spiritalium observationum mysteriis ad illicitas corporalium rerum observantias convolent per ejus praedicationem. Quia ergo melioribus contemptis, pejoribus uti hortatur, et quia veteres habuerunt cherubim qui per Moysen facti sunt, de quorum medio loquebatur Deus, obumbrantes propitiatorium, ideo fideles hortatur habere imagines, quae a quibuslibet opificibus conduntur, obumbrantes altare. Faciat arcam quae non sit de lignis Setthim, sed salicum; nec sit auro tecta, sed plumbo; quae non habeat circulos aureos, sed aeneos; in [Col. 1049D] quibus non sint vectes de lignis Setthim, sed fagorum; in qua non sint tabulae quae habeant decem verba legis, sed undecim quibus transgressio legis significetur; in qua non sit virga Aaron, sed cujuslibet baculus illius praedecessorum qui ab illo anathematizantur, vel a quibus ille anathematizatus est; in qua sit urna, non quae habeat manna, sed cujuslibet germinis grana. Faciat et candelabrum ex plumbo purissimo, et mensam propositionis panum, quae non appelletur sancta. Scribat et librum legis, qui cuilibet manus cito imponere jubeat, et neophytos ad episcopatum promoveri percenseat; qui etiam similitudines horum quae in coelo et quae in terra sunt, fieri, colere et adorare perdoceat. Decursis igitur breviter his, quibus Tarasius ideo non recte praedicet [Col. 1050A] quia nec recte, ut fertur, sacerdotii culmen conscenderit, et quia dixit, »Pro cherubim habeamus imagines« quibusdam per eumdem locutionis modum, qui a quibusdam astismos nuncupatur, prolatis, nunc qualiter intra sanctam ecclesiam propitiatorium duobus cherubim obumbretur, sive secundum tabernaculi constitutionem quod in eremo a Moyse constitutum est, sive secundum templi aedificationem quod a Salomone Hierosolymis structum est, Domino auxiliante, spiritalibus spiritalia comparantes expediamus, ne ab insipientibus quiddam sanctis Scripturis derogare videamur, eo quod imagines non adoramus. Primo quaerendum est cur Moyses cum tabernaculum faceret duos cherubim aureos fecerit, et in propitiatorio quod erat super arcam posuerit, [Col. 1050B] Salomon vero alios duos multo majores addiderit, quibus in templo positis sub eorum alis arcam in medio collocaverit cum propitiatorio et cherubim prioribus, et in tabernaculo duo cherubim, in templo vero quatuor fuerint? Ad unam igitur eamdemque significationem utrique pertinent, nisi tantum quod Salomon qui pacificus interpretatur, et figuram Christi gessit, auctius sive latius duorum cherubim magnitudinem sublimavit. Quo in facto innuitur eo quod post incarnationem Dominicam Ecclesia latius esset ex diversarum gentium congregatione sublimanda et supernis civibus copulanda: qui sic conditorem de collato sibi munere beatitudinis conlaudant, ut de nostra quodam modo ereptione atque ad eamdem beatitudinem introductione congaudeant. [Col. 1050C] Cherubim namque, sicut propheta Ezechiel evidentissime demonstrat, angelicae dignitatis vocabulum est, numeroque singulari cherub, plurali vero cherubim dicitur. Unde et non incongrue in figuris cherubim quae in oraculo erant facta evangelica ministeria intelliguntur, qui Conditori suo in coelis assistentes de sua perpetua beatitudine laetantur. Alas enim ad invicem super arcam extendunt, cum ad laudem Domini Salvatoris referunt bonum omne quod acceperunt. Alteras alas ad oraculi parietes extendunt, cum sanctos etiam homines in sua societate videntes laetantur, eosque velut alarum suarum summitatibus tangunt, quos profecto consortes atque sequaces exstitisse in hac vita suae puritatis exsultant. [Col. 1050D] Duos autem aeque parietes suis tangunt alis, quia fideles utriusque populi, Judaeorum scilicet et gentium, compotes secum habent aulae coelestis, non quod in illa patria inter utrumque populum sit quaedam distinctio localis, sed quia major fiat festivitas internae beatitudinis de consortio adunatae fraternitatis. Extendunt ergo Cherubim ad utrumque parietem oraculi alas suas, quia laetantes in coelesti patria, justos utriusque plebis visione quoque suae gloriae ad laudem Creatoris excitant.

Nec solum de illorum quos secum intus habent hominum justorum felicitate laetantur agmina coelestia, verum etiam nostri, qui foris adhuc positi de profundis ad Dominum clamamus, continuam curam gerunt. De quibus cherubim bene etiam in libro Paralipomenon [Col. 1051A] scriptum est: Ipsi autem, inquit, stabant erectis pedibus et facies eorum versae erant ad exteriorem domum (II Paral. III). Stabant etenim erectis pedibus cherubim, quia nunquam a via veritatis, in qua mox ut conditi sunt positi fuerunt, quodammodo aberrasse creduntur. Facies eorum erant versae ad exteriorem domum, quia nos ab hujus peregrinationis aerumna ereptos ad suum desiderant pervenire consortium. Stabant ergo erectis pedibus, alas ad auro textos oraculi parietes extentas, et facies habebant versas ad domum exteriorem, quia videlicet ita angeli suam perpetuo innocentiam conservant: sic de animarum sanctarum in coelis beatitudine congaudent, ut eis quoque quos in terris adhuc peregrinari conspiciunt electis opem ferre non [Col. 1051B] desinant, donec et illos ad coelestem patriam introducant. Possunt etiam, sicut jam in superiori capitulo exsecuti sumus, per duos cherubim duo Testamenta significari. Ideo igitur in oraculo sunt facti, quia in consilio divinae provisionis, nobis utique inaccessibili atque incomprehensibili, ante saecula dispositum est quando et qualiter quibusve auctoribus sacra Scriptura conderetur. De lignis vero olivarum sunt facti, sive quia per viros misericordiae unctione Spiritus sancti illustratos divini conscripti sunt libri; sive quia lucem scientiae tribuunt, juvante flamma charitatis Dei, quae per Spiritum sanctum diffunditur in cordibus nostris. Decem cubitis sunt alti, quia per observantiam decalogi legis Deo serviendum praedicant, quia Deo fideliter servientes, [Col. 1051C] denario se remunerandos esse regni coelestis ostendunt. Geminas habent alas, quia testamenta per aspera aeque et prospera indefesso proposito semper ad coelestia tetendisse ac pervenisse declarant, quia hoc idem suis auctoribus faciendum esse demonstrant. Quinque cubitorum ala cherub una, et quinque cubitorum ala cherub altera, quia in omni labentium rerum varietate sancti universos corporis sui sensus in obsequium sui Conditoris extendunt, oculos habentes semper ad Dominum, audire desiderantes vocem laudis ejus, et enarrare universa mirabilia ejus, dulcia faucibus suis habentes eloquia illius super mel et favum ori suo, currentes in odore unguentorum ejus et donec superest halitus in eis, [Col. 1051D] et spiritus Dei in naribus ipsorum, non loquentes labiis iniquitatem, nec in lingua sua stultitiam personantes; sicque per arma justitiae a dextris et a sinistris incedentes ad perceptionem coelestis denarii, quem summus paterfamilias cultoribus suae vineae repromisit, perveniunt. Quia ergo opus unum erat in duobus cherubim, hoc innuebat quia utriusque instrumenti scriptores una eademque castitate operis et charitatis devotione Deo serviebant, una et consona Deum voce ac fide praedicant. Quaeque Novum Testamentum de Dominica incarnatione, passione, resurrectione, ascensione, gentium vocatione, [Col. 1052A] Judaeorum expulsione, multimoda Ecclesiae tribulatione facta narrat, haec eadem Vetus Testamentum, si recte intelligitur, veraciter facienda praedicebat.

Adventum vero Antichristi, finem saeculi extremi, discrimen judicii et aeternam bonorum gloriam, poenamque reproborum, concordi utrumque Testamentum veritate profatur. Alae igitur cherubim interiores super arcam se invicem contingebant, quia Testamenta pari de Domino attestatione consentiunt. Item alis exterioribus iste unum parietum, ille alterum contingebat quia Vetus Testamentum proprie antiquo Dei populo scriptum est, Novum vero nobis qui post incarnationem Dominicam ad fidem venimus, et secundo parieti, hoc est septentrionali, recte [Col. 1052B] comparamur, quibus post figuram ac tenebras idololatriae lucem veritatis cognoscere datum est.

Nam etsi primitiva Ecclesia maxime de Judaeis effloruit, et omnis Israel circa finem saeculi salvandus esse credatur, plurimi tamen fidelium hujus temporis de gentibus congregantur ad Evangelii suscipienda sacramenta. Quibus hoc etiam divinitus donatum est ut revelatis oculis sui cordis manifeste cognoscant litteram Veteris Testamenti evangelicae gratiae plenam esse mysteriis. Versas habentes facies cherubim ad exteriorem domum, quia nos qui adhuc foris stamus non re ipsa, sed spe salvi facti sumus. Divini sunt libri conditi, quia scriptores eorum jam regnantes cum Domino illumque conlaudantes in coelis curam nostrae gerunt salutis [a 1Kb] proque nostris [Col. 1052C] erratibus apud ejus pietatem interpellant. Circumdati sunt auro cherubim, quia praeclaris scriptorum suorum operibus confirmatur auctoritas Testamentorum, manifestata autem per orbem cognitione divinarum Scripturarum, sive interna gloria coelestium agminum. Uterque enim cherub, ut diximus, et angelos et Testamenta designant.



CAPUT XXI. Quod non bene Joannes presbyter senserit qui ut imaginum adorationem astrueret, dixit, Et Jesus Nave duodecim lapides statuit in Dei memoria.

Cum in eadem synodo quae pro adorandis imaginibus facta est, cujus nos errores summatim discutiendos arripuimus, nullum testimonium ex divinis [Col. 1052D] apicibus prolatum ad eamdem rem pertinere constet, nec hoc quoque pertinere constat quod Joannes presbyter et legatus Orientalium protulit dicens, Jesus Nave duodecim lapides statuit in Dei memoria. Quorum si historialiter cur ab amnis alveo educti et in Galgadis fuerunt positi, causa quaeratur, ab eodem Josue aperitur: qui his non ad adorandas imagines instruendam fore Israelitarum posteritatem edocuit, sed memorem stupendo miraculo arefacti fluminis esse debere permonuit, qui ad posteros hanc sine voce legationem proclamantes deferrent: »Nos quos cernitis liquentis quondam elementi fuimus [Col. 1053A] habitatores, qui aridae terrae nunc sumus exsules, quique tot saeculis Jordanis fuimus indigenae, ejus exempti gurgitibus telluris nunc sumus advenae. Quoniam cum ante faciem arcae Domini, imo ante faciem Dei Jacob, sacerdotum perstrepentibus catervis, et populi cum magna exsultatione admirantibus cuneis, novum ille pateretur dissidium, inferiorem partem fuga lapsam aequoreis undis immergeret, superioremque in aera fastigiaret, obstupescentibusque populis lymphaticos ad alta montes sustolleret et plantis insolitum Israeliticis transitum arenti alveo praestaret ab antiquis sumus sedibus educti, et istic Israelitarum humeris allati isticque positi, [a 1Kb] isticque sumus diu permansuri.« Si vero typice quid isti lapides praefiguraverint quaeratur, novo Josue, Domino [Col. 1053B] videlicet et Salvatore nostro Jesu Christo, qui aeternae nobis patriae habitationem distribuit, docente, panditur, qui ut baptismi sacramentum per quod ad aeternam patriam pervenitur, stabiliret, duodecim apostolos elegit, quibus et dixit, Euntes docete omnes, baptizantes eos in nomine Patris, et Filii, et Spiritus sancti (Matth. XXVIII), qui usque in perpetuum sanctae Ecclesiae posteritati perhibent testimonium, dum eam ad coelestia regna provocant per baptismi sacratissimum sacramentum. Per alios ergo duodecim nihilominus lapides qui in Jordanis alveo positi sunt, sanctorum patriarcharum et prophetarum profecto figura praetenditur, qui nimirum dum baptismi sacramentum sub umbra legis positi non aperte praedicaverint, sed per quasdam [Col. 1053C] mysticas et obumbratas figuras innuerint, quasi flumineis fluctibus obruti sunt; quia videlicet quanquam aperte non videantur baptismum instituisse, non tamen creduntur ejus mysterio caruisse. Pro quibus patribus sanctae Ecclesiae nati sunt filii, id est apostoli, quos constituit principes super omnem terram qui memores sunt nominis Domini in omni progenie et generatione ut tam per illos quam etiam per istos sacrosanctis charismatibus referta et dogmatibus edocta, non imaginum fucis vel quibuslibet superstitiosis rebus, sed fide et operibus Dominum quaerere non desistat.



CAPUT XXII. Quod non sit aequalis adoratio, ut illi dicunt, Natham prophetae erga David regem, adorationi imaginum.
[Col. 1053D]

Non esse aequalem adorationem quam Nathan propheta David aeque prophetae regique sanctissimo exhibuit (II Reg. XII), adorationi quam quidam imaginibus exhibent, non necesse est multis approbare documentis, quoniam evidentissimis est approbatum indiciis, nec nostra indiget disputatione res quae tam aperta tamque clara elucet ratione. Sed ne hoc silentio praeteriisse videamur, oportet ut quiddam inde strictim breviterque exsequamur. Adoravit, inquam, Natham propheta David regem, non ut colorum fucis compaginatam imaginem, sed ut a [Col. 1054A] Deo in regni apice sublimatam potestatem. Quippe qui ejusdem doni coelestis munere satiatus erat, quo ille satiandus foret qui dicturus erat: Omnibus potestatibus sublimioribus subditi estote. Non est enim potestas nisi a Deo, quae autem sunt a Deo ordinatae sunt. Itaque qui resistit potestati, Dei ordinationi resistit: qui autem resistunt, ipsi sibi damnationem acquirunt. Nam principes non sunt timori boni operis, sed mali. Vis autem non timere potestatem? bonum fac, et habebis laudem ex illa. Dei enim minister est tibi in bonum; si autem malum feceris, time. Non enim sine causa gladium portat. Dei enim minister est, vindex in iram ei qui malum agit. Ideoque necessitati subditi estote non solum propter iram, sed propter conscientiam. Ideo enim et tributa praestatis: ministri enim Dei sunt, [Col. 1054B] in hoc ipsum servientes. Reddite ergo omnibus debita: cui tributum, tributum; cui vectigal, vectigal; cui timorem, timorem; cui honorem, honorem; nemini quidquam debeatis nisi ut invicem diligatis (Rom. XIII). De hac etiam re idem Vas electionis per Spiritum sanctum discipulum Titum sic instruit: Admone illos, principibus et potestatibus subditos esse, dicto obedire, admone ad opus bonum paratos esse, nemnem blasphemare, litigiosos non esse, sed modestos, omnem ostendentes mansuetudinem ad omnes homines (Tit. III). Adoravit itaque propheta regem: Spiritu sancto repletus, Spiritu sancto repletum; vaticinii munere fretus, vaticinii munere fretum, meritorum insignibus coruscans, meritorum insignibus coruscantem. Non enim in eo quamdam insensatam [Col. 1054C] rem superstitiosae vanitatis cultu adoravit, sed virum inventum secundum cor Domini, virum sacri unguinis liquore delibutum, [b 1Kb] virum in Dei laudibus supra omnes excitatum, virum qui de Christi incarnatione, passione, a mortuis resurrectione, in coelum ascensione, cunctis praecellentius prophetavit; virum qui non solum Dei Filium venturum prophetavit, sed eju etiam typum gessit; virum qui non solum ejus typum gessit, sed etiam secundum formam servi germinis prosapiam ministravit. Dilectionis affectu, humilitatis obsequio, praelationis debito, officiosa adoratione honorificavit, quem si non ei se subdendo ejusque monitis parendo honorificaret, illi Spiritui contraire videretur, qui per pastorem Ecclesiae dicturus erat, Subditi estote omni humanae ordinationi [Col. 1054D] propter Dominum (I Petr. II), sive regi tanquam praecellenti, sive ducibus tanquam ab eo in hoc ipsum missis ad vindictam malorum, laudem vero bonorum: quia sic est voluntas Dei ut benefacientes obmutescere faciatis stultorum hominum ignorantiam, ut liberi, non ut velamen malitiae habentes libertatem, sed sicut servi Dei. Omnes honorate, fraternitatem diligite, Deum timete, regem autem honorificate. Cum ergo tot indiciis tantisque apostolorum praedicationibus reges honorificandi sint, absurdissimum est adorationem quae imaginibus aniliter fit, adorationi quae sanctissimo regi per prophetam fiebat, [Col. 1055A] aequiparare velle; cum videlicet ille Dei famulum et, ut ita dixerim, sancti Spiritus habitaculum et divinae incarnationis ministrum salutando adoraverit; isti vero in imaginibus nil aliud nisi easdem materias de quibus illae fianta dorent. Nam si aequalis est adoratio quae David a propheta exhibita est, adorationi quae imaginibus exhibetur, ipse quoque David imaginibus aequalis est; et si imaginibus aequalis est, non solum tot meritorum insignibus, sed etiam ipsa humana ratione caruisse credendus est: non autem tot meritorum insignibus, nec ipsa humana ratione caruisse credendus est, non igitur aequalis est adoratio quae illi a propheta exhibita est, adorationi quae imaginibus exhibetur.



CAPUT XXIII. Quod in eo quod scriptum est: Signatum est super nos lumen vultus tui, Domine, sive: Vultum tuum, Domine, requiram, nihil manu factae imaginis intelligendum est, ut illi dicunt.
[Col. 1055B]

Nil ad manufactarum imaginum vultus pertinet quod Psalmographus dicit, Signatum est super nos lumen vultus tui, Domine (Psal. IV); nec illud, Vultum tuum, Domine, requiram, ut in ejusdem vanissimae synodi lectione habetur, quae pro adorandis imaginibus facta est; cujus textus nil aliud quam materia est ubi stultitia magnitudinem suam exercuit. Nam si hic vultus cujus super nos lumen signatum esse Propheta decantat, et quem se requisiturum esse denuntiat, in manufactarum imaginum vultibus [Col. 1055C] intelligendus est, quaerendum magnopere est quale lumen habeant, aut quo modo id lumen super nos signatum sit, aut ubi idem propheta talem requisierit vultum. In corde etenim idem sanctus vir Deum non in manufactis vultibus quaerebat, cum dicebat: In toto corde meo exquisivi te, Deus, ne repellas me a mandatis tuis (Psal. CXIX). Vultus ergo Dei cognitio Dei est, id est Filius, per quem ad cognitionem Divinitatis pervenimus. Est etiam imago Dei, dicente Apostolo, Qui est imago Dei invisibilis (Coloss. I); ideo videlicet imago, quia de illo est. Est enim, secundum eumdem Apostolum, splendor gloriae, et figura substantiae ejus (Hebr. I). Ideo splendor, quia dum sit Pater lux, ita Filius ab eo inseparabiliter quasi splendor ex luce procedit; ideo figura, quia [Col. 1055D] suscipiens formam servi, operum virtutumque similitudine Patris in se imaginem atque similitudinem designavit. Est enim et facies Dei, quia per eum se Pater hominibus manifestavit, dicente eodem Domino Jesu Christo, Qui videt me, videt et Patrem (Joan. XIV). Hunc ergo vultum se David quaesiturum, non manufactas imagines pollicebatur, cum dicebat: Vultum tuum, Domine, requiram, hanc divinae cognitionis claritatem exorabat, cum dicebat: Illumina faciem tuam super servum tuum, et doce me justificationes tuas (Psal. CXV). Ad hujus cognitionem per legem, non per imagines, pervenire anhelabat, cum aiebat: Revela oculos meos, et considerabo mirabilia de lege tua (Psal. CXV). Hanc divinae majestatis manifestationem, non cujuslibet picturae compaginationem nos [Col. 1056A] quaerere hortabatur, cum dicebat, Quaerite Dominum et confortamini, quaerite faciem ejus semper (Psal. CV). Quod quidem emolumentum adepturi sint quaerentes Dominum in alio psalmo evidenter ostendit, cum dicit, Inquirentes Dominum non deficient omni bono (Psal. XXXIV). Qui quasi quaereremus ab eo qualiter Dominum inquirere deberemus, subjunxit, Venite, filii, audite me, timorem Domini docebo vos. Eum etenim inquirendum docuit per Domini timorem, non per imaginum adorationem; et eum qui vult vitam, et cupit videre dies bonos, non imagines adorare, sed labia a dolo et linguam a malo instituit cohibere. Nec picturam colere docuit, sed declinare a malo, et facere bonitatem, inquirere pacem et sequi eam usquequaque permonuit. Lumen ergo vultus Domini [Col. 1056B] quod super nos signatum est, non in materialibus imaginibus est accipiendum, quae utique sicut et caeteris dignitatibus, ita etiam lumine carent, sed in vexillo crucis, quod accepto baptismatis sacramento per sacrosanctum unguinis liquorem nostris frontibus imprimitur, et per id sancto Spiritui, qui est lumen inenarrabile, qui etiam super discipulos in igne apparuit, ad nos veniendi aditus aperitur. In crucis etenim impressione lumen est vultus Dei, id est Spiritus, qui a Patre Filioque procedit, quia semper in eis noscitur radiare, qui suam innocentiam vel sanctitatem pravis operibus non patiuntur violare. Ut ergo ejus in nobis habitaculum non violemus, admonet nos Apostolus dicens, Nolite contristare Spiritum Dei sanctum, in quo signati estis in diem redemptionis [Col. 1056C] (Ephes. IV). Quia igitur dicunt, Signatum est super nos lumen vultus tui, Domine (Psal. IV), ad imaginarium vultum attinere, dicant quo attinet quod in eadem periodo scribitur, Multi dicunt: Quis ostendit nobis bona? cum videlicet haec duo commata ita sibi invicem et sensu et verbis cohaereant, ut unum sine alio vix intelligi possit. Est enim figura locutionis quae a rhetoribus , id est percontatio, cui confestim sine introductione personarum responsio subjungitur, quae etiam a quibusdam soliloquium nominatur: cum ad interrogata sibi a se cuique respondetur, cum quasi imputative interrogantibus, Quis ostendit nobis bona? a seipsis respondeatur, Signatum est super nos lumen vultus tui, Domine; ut sit sensus, [Col. 1056D] Multi enim adhuc carnaliter sapientes dicunt quod nec pauci quidem dicere debuissent, Quis ostendit nobis bona? illa scilicet quae praedicat semper Ecclesia, resurrectionem esse venturam, in qua justi omnes aeterna praemia consecuturi sunt. Promittitur enim nobis quod penitus non videmus: desideramus quae hic consequi non valemus. Quibus respondendo beneficium indicatur, quod etiam in praesenti saeculo possidetur, Signatum est, inquit, super nos lumen vultus tui, Domine. Quia per vexillum crucis et lumen Spiritus sancti ita sumus muniti, ut antiqui hostis fraudulenta machinatio et portentuosa versutia non valeat superare tentatos quos habebat primi hominis suasione captivos.



CAPUT XXIV. Quod non ad ullam manu factam imaginem pertineat quod scriptum est, Vultum tuum deprecabuntur omnes divites plebis, sicut illi autumant.
[Col. 1057A]

Sed nec illud quod scriptum est, Vultum tuum deprecabuntur omnes divites plebis (Psal. XLV), de quodam manufacto vultu intelligendum est, praesertim cum manufacti vultus ideo non deprecandi sint, quia nec exaudire queunt: omne quod deprecatur ideo deprecatur ut exaudiat, et omne quod exaudit irrationale esse non debet: omne igitur quod deprecatur irrationale esse non debet: quod si deprecari non debet, multo minus adorari, cum videlicet adoratio deprecationi emineat. Nam si manufacti vultus deprecandi et adorandi sunt, ut illi garriunt, necesse est [Col. 1057B] ut deprecantes exaudire et adorantibus favere credantur: et si deprecantes exaudire adorantibusque favere creduntur, necesse est ut vita eis sensuum capax inesse credatur. Non autem inest eis vita sensuum capax, non igitur, ut illi garriunt, adorandi vel deprecandi sunt. Nam haec duorum membrorum, quae quidem commata nuncupant, sententia, id est, Vultum tuum deprecabuntur omnes divites plebis (Ibid.), non Deo cujus imago et vultus Filius est, sed Ecclesiae, quae corpus Christi est, per Prophetam dicitur. Dixerat enim superius, per energian, Audi, filia, et vide, et inclina aurem tuam, et obliviscere populum tuum, et domum patris tui: quoniam concupivit rex speciem tuam, quia ipse est Dominus meus: et adorabunt eum filiae Tyri in muneribus (Ibid.), et in eadem [Col. 1057C] energia perseverans subjunxit eidem cujus speciem concupisse regem dixerat, dicens, Vultum tuum deprecabuntur omnes divites plebis. Vultus ergo Ecclesiae doctrinae spiritalis eruditio est, quae ideo a divitibus deprecari dicitur, quia multi propter eam omnibus pompis saeculi et divitiis renuntiaverunt, qualiter ad eam pervenire et per eam ad aeternam patriam convolare valerent: hae sunt enim filiae Tyri adorantes in muneribus, hi divites plebis qui ejus vultum deprecantur. Una enim est Ecclesia cujus vultus deprecatur, et a quibus deprecatur, mater videlicet cum filiis, una sponsa, una regina, omnes ad Christum unum caput pertinentes, qui est aeternus et immortalis sponsus: cujus amicus erat ille qui eosdem divites plebis sic alloquebatur: Praecipe divitibus [Col. 1057D] hujus mundi non superbe sapere, neque sperare in incerto divitiarum, sed in Deo vivo qui praestat nobis omnia abundanter ad fruendum (I Tim. VI); hi semper a sanctis praedicationibus exhortantur ut thesaurizent sibi fundamentum bonum in futurum, ut apprehendant veram vitam adorando in muneribus. Vultum ergo hujus reginae deprecantur divites plebis, cum ad eam concurrunt, et in ejus sinu eleemosynas faciunt, ne extra ejus collegium fiant. Hujus itaque reginae vultum, non imaginum fucos, deprecabantur, qui ad eam in muneribus veniebant, et ea quae portabant ad pedes apostolorum ponebant; hujus reginae vultus desiderio, non alicujus picturae, aestuabant illi, eamque in muneribus non aliquam insensatam [Col. 1058A] imaginem deprecabantur. De quibus scriptum est, Multitudini vero credentium erat cor et anima una, et nemo eorum quae possidebat quidquam suum proprium esse dicebat, sed erant eis communia omnia (Act. II). Hujus reginae vultum, non alicujus tabulae colores, divitum opibus decorare volebat sponsus, cum dicebat: Vendite quae possidetis, et date eleemosynam: facite vobis sacculos qui non veterascunt, thesaurum non deficientem in coelis, quo fur non appropiat, neque tinea corrumpit: ubi enim fuerit thesaurus tuus, illic erit et cor tuum (Luc. XII); sive cum dicebat: Verumtamen date eleemosynam, et ecce omnia munda sunt vobis (Luc XI). Quia ergo ad eamdem reginam divites in hypocrisi cum falsis muneribus quasi vultum ejus deprecaturi venire non debent, ipsa Veritas [Col. 1058B] inhibet, cum dicit, Cavete facere justitiam vestram coram hominibus, ut videamini ab eis (Matth. VI). Quia vero ejus vultum semper clariorem et in propatulo splendidiorem fieri delectet, evidenter ostendit, cum dicit, Luceant opera vestra coram hominibus, ut videant bona vestra, et glorificent Patrem vestrum qui est in coelis (Matth. V). In quibus omnibus non imaginum adoratio, nec deprecatio, nec earum gloria, sed aut sponsi qui caput est, aut sponsae quae corpus est, indubitanter ostenditur. A quibus sensibus et a quorum ornamentorum insignibus quam expertes sint qui, Vultum tuum deprecabuntur omnes divites plebis (Psal. XLV), ad manufactarum imaginum vultus referunt non nobis est judicandum, sed lectoris arbitrio reservandum.



CAPUT XXV. Inoportuna et deliramento plena dictio Leonis Fociae episcopi, qui in eo quod ad imaginum adorationem conversus est, sibi versiculum Psalmistae accommodat dicentis: Convertisti planctum meum in gaudium mihi, conscidisti saccum meum, et circumdedisti laetitia.
[Col. 1058C]

Cum pene nullum divinorum apicum testimonium competenter in saepissime memorata synodo fuerit positum, nec hoc quoque competenter a Leone Fociae episcopo constat esse prolatum, qui videlicet si quiddam sale conditum aut ad rem pertinens proferret, caeteris appareret dissimilis, cunctorumque sententiis refragator existeret; sed dum se inaniter flevisse fassus est eo quod imagines non adoraverit, et laetari eo quod inanius se ad earum adorationem diverterit, [Col. 1058D] quam sit delirus, quamque caeterorum consortio nexus evidentissime apparuit. Habuit enim, ut idem praefatus est, sine damno tristitiam, sine profectu laetitiam, sine perditione lacrymarum decursus, sine acquisitione cachinnabiles risus, iras sine calumniis, placationes sine honorificentiis, utpote puer in quaedam ludicra peragenda inhians, si a nutrice coercetur, singultibus verba intercipientibus ejulat, ad quae perpetranda si ei fuerit a nutrice concessa facultas, semiplenis vociferando sermonibus exsultat: sicque coercitus habet vanos fletus, et ea peragere permissus vanos nihilominus risus, cum videlicet nec in prohibitione fuerit causa deflendi, nec in data licentia causa ridendi. Versiculus namque iste, quem ille sibi in hac parte incassum [Col. 1059A] accommodavit, id est, Convertisti planctum meum in gaudium mihi, et conscidisti saccum meum, et praecinxisti me laetitia (Psal. XXX), in persona totius Ecclesiae a propheta per ethopoeian dictus est, quae scilicet dum in hujus saeculi mortalitate et aerumnis versatur, plangere dicitur; cum vero ad aeternam remunerationem pervenerit, tunc laetitia praecingetur. Unde et idem sanctissimus prophetarum in eodem psalmo paulo superius dixit, Ad vesperum demorabitur fletus, et ad matutinum laetitia (Ibid.), vesperum scilicet hanc nostri temporis aetatem, in quo fines saeculorum devenerant, sive extremi judicii diem, matutinum vero resurrectionis tempus et sanctorum retributiones volens intelligi. Quod et per Isaiam prophetam sanctis hoc modo promittitur, [Col. 1059B] Sancti in terra sua duplicia possidebunt (Isa. LXI), id est, post resurrectionem in aeterna patria animae et carnis jucunditate fruentur; unde et subditur: Laetitia sempiterna erit electis meis, dum dedero opera eorum in veritate. Tunc ergo saccus noster conscindetur, et praecingemur laetitia, cum, secundum Apostolum, corruptibile hoc indutum fuerit incorruptela, et mortale hoc indutum fuerit immortalitate, et fuerit sermo qui scriptus est, Absorpta est mors in victoria (I Cor. XV); sive cum in his membris, quae nunc mortificamus super terram, Christo apparente vita nostra, nos quoque apparuerimus cum illo in gloria.



CAPUT XXVI. Quod non pertineat ad imaginum adorationem contemnentes illud quod Psalmographus cecinit, Vana locuti sunt unusquisque ad proximum suum, labia dolosa in ore, etc.
[Col. 1059C]

Omne quod sine profectu est, inutile est; et omne quod inutile est, vanum est: omne igitur quod sine profectu est, vanum est; et omne quod inofficiosum est, profectu caret: et omne quod profectu caret, vanitate non caret: omne igitur quod inofficiosum est vanitate non caret. Quoniam ubi nulla utilitas, nullum emolumentum; ubi nullum emolumentum, summa vanitas: ubi igitur nulla utilitas, summa vanitas est. In imaginum ergo adoratione ubi nullus profectus, nullum emolumentum, nulla utilitas est, summa vanitas esse credenda est. Ob quam statuendam et muniendam quicunque conventus faciunt, et [Col. 1059D] concilia aggregant, et eas prorsus adorare instituunt, procul dubio vana loquuntur unusquisque ad proximum suum. Nam neque in eo a vanitate sejunguntur quod divinorum apicum testimonia ad suos sensus violenter inflectere nituntur. Sicut et hunc Psalmistae versiculum, quem quidem ille alio sensu divino afflatus Spiritu cecinit, alio isti vanitatis supercilio inflati intelligunt. Si ergo quaerimus de quibus Propheta dixerit: Vana locuti sunt unusquisque ad proximum suum, labia dolosa, in corde et corde locuti sunt mala (Psal. XII), relegamus sanctorum Evangeliorum textum, et inveniemus Pharisaeos et Sadducaeos, vel caeteras Judaeorum catervas semper Dominum tentasse et adversus eum concilia vana inisse. Qui dum obstinata mente in Christum credere [Col. 1060A] renuerunt, vana loqui non desierunt. De quibus et in alio psalmo legitur, Quia exacuerunt ut gladium linguas suas: intenderunt arcum, rem amaram, ut sagitient in occultis immaculatum: subito sagittabunt eum, et non timebunt (Psal. LXIV). Linguas enim acuere, et labia dolosa habere, unum est, quia et uno dicendi genere dictum est, quo plerumque aut per id quod continet hoc quod continetur, aut per hoc quod continetur, id quod continet demonstratur. Item in alio psalmo de eisdem scriptum est: Sepulcrum patens est guttur eorum, linguis suis dolose agebant, venenum aspidum sub labiis eorum, quorum os maledictione et amaritudine plenum est (Psal. XIV). Sepulcrum ergo patens eorum, ora mendacia dixit, qui exitiabile malum contra Dominum loquentes, mortem [Col. 1060B] ei infligere cupiebant, quod ideo patens dictum est, propter eorum apertam nequitiam, quae fetorem potius quam odorem exaggerabat. Est enim rerum dissimilium facta comparatio per tropum qui nuncupatur parabole a grammaticis. Vana, inquit, locuti sunt unusquisque ad proximum suum (Psal. XII). Haec est ergo vanitas omnes vanitates excellens, hic est dolus omnibus dolis tenacior, cum et Redemptor mundi non creditur, et isdem ab hominibus iniquis, quanquam ad aliorum salvationem, ad illorum tamen damnationem crucifigitur. Potest etiam hic versiculus et de haereticis sive schismaticis intelligi: qui dum sint mundanae sapientiae versutia imbuti, et ad vanas investigationes et superfluas contentiones potius quam ad credendum prompti, vana loquuntur [Col. 1060C] unusquisque ad proximum suum, quoniam dum male de Christo aut de Ecclesia sentiunt, ad eumdem errorem proximos suos, id est caeteros haereticos, invitare non desinunt, quatenus majori infestatione Ecclesiam, quae Christi vinea est, demoliri possint. De quibus in Canticis canticorum dicitur, Capite nobis vulpes parvulas quae demoliuntur vineas (Cant. II); nam vinea nostra floruit: quia videlicet dum haereses sive earum sequaces, haeresei haereseorumve discipuli a sanctis et catholicis viris in suis erroribus capiuntur, vinea Domini, id est Ecclesia sacrosanctis charismatibus semper magis magisque exuberat, quatenus suo agricolae qui pro ea sanguinem fudit, nectarei odoris pocula perpetim ministret.



CAPUT XXVII. Quod non ad eorum parentes pertineat, sicut illi dicunt, Disperdat Dominus universa labia dolosa et linguam magniloquam (Psal. XII).
[Col. 1060D]

Versiculum etiam quem Psalmographus de perfidorum Judaeorum labiis dolosis et linguis magniloquis protulit, qui consilium inierunt ut Salvatorem mundi dolo tenerent et occiderent, illi in sua synodo propriis parentibus ascribunt: qui quanquam fuerint cujusdam temeritatis in imaginibus ab ornamentis ecclesiae abolendis, majoris tamen et incomparabiliter majoris non dicam temeritatis, sed etiam crudelitatis illi fuerunt in Domino crucifigendo. Isti enim habuerunt zelum Dei, sed non secundum scientiam, cum imagines penitus abdicaverunt; illi simulantes [Col. 1061A] se habere zelum legis, habuerunt zelum livoris et perfidiosissimae iniquitatis, cum Dominum patibulo affixerunt; isti ecclesiarum indiscrete ornamenta quassavere, illi malitiose semetipsos Dominum contemnentes fregere. Labia ergo dolosa et linguam magniloquam perfidiosissima Judaeorum cohors habebat, cum dicebat: Scimus quia Moysi locutus est Deus, nunc autem unde sit nescimus (Joan. IX). Nonne magniloquam et, ut ita dixerim, magniloquam linguam habebant, cum dicebant: Nos legem habemus, et secundum legem mori debet, quia Filium Dei se fecit? (Joan. XIX.) Nonne magniloquam linguam habebant, cum dicebant: Et hunc scimus, et unde sit scimus: Christus autem cum venerit, nemo scit unde sit? (Joan. VII.) Nonne magniloquam [Col. 1061B] linguam habebant, cum dicebant: Noli scribere regem: nos non habemus regem nisi Caesarem? (Joan. XIX.) Unde liquido patet quod probroso imaginum instigantur amore qui ob earum abolitionem ea quae de perfidis Judaeis per prophetam dicta sunt, parentibus suis non erubescunt adnectere, et eisdem jaculis cives perfodere quibus Propheta Ecclesiae, imo Christi, hostes noscitur perfodisse.



CAPUT XXVIII. Quod non in eorum parentibus, ut illi dicunt, impletum sit quod scriptum est, Inimici defecerunt framea in finem, et civitates eorum destruxisti (Psal. IX).

Sed nec hujus versiculi, ut illi aiunt, prophetia in eorum praedecessoribus sive parentibus, eo quod [Col. 1061C] imagines abdicaverint, est completa: qui etsi incaute loca divinis cultibus mancipata ornamentis exspoliavere, longe tamen ab antiqui hostis nequitia, de quo haec prophetia est, distavere; quippe cum nequitia quae ejus suasionem accidit humano generi minor sit nequitia ejusdem qui et suae humanae auctor et artificis fraudulenti, qui sicut est natura subtilior, ita et sagacitate callidior, et quem non gravat corporis fragilitas, acuit vafrae perversitatis iniquitas. Hujus ergo inimici framea defecerunt in finem, quia tentamenta nequissima mox ut ad Christum qui est finis legis ad justitiam omni credenti, qui est finis sine fine, ad quem cum venerimus, nihil ulterius quod quaeramus habemus, collata fuerint, omnino deficiunt. Et ideo Propheta beatum dicit, qui [Col. 1061D] parvulos, id est, cogitationes irrationabiles, ad lapidem, ad Christum videlicet, qui est lapis angularis, allidit (Psal. CXXXVII); sive etiam, ut quidam volunt, inimici defecerunt framea in finem, quando gladius quo antiquus hostis bacchatur in consummatione saeculi omnipotentis Dei gladio interimendus est; de quo in alio psalmo dicit, Nisi convertamini, gladium suum vibrabit (Psal. VII); et de quo [a 1Kb] per prophetam Ezechielem dicit, Vivo ego, dicit Dominus, acuam sicut fulgur gladium meum, et reddum ultionem inimicis meis. Framea namque Hebraicus sermo est, quo in hoc loco antiqui hostis gladius innuitur. Inimici igitur in hoc loco non nominativus pluralis, ut [Col. 1062A] plerique arbitrantur, sed genitivus singularis est, id est, inimici diaboli defecerunt framea, et est schema quod prolepsis nuncupatur, id est praeoccupatio sive praesumptio, per quam ea quae sequi debent anteponuntur. Quae et in exordio Ezechielis prophetae invenitur, cum dicit, Et factum est in tricesimo anno (Ezech. I). Et in Psalmo habetur, cum dicitur, Fundamenta ejus in montibus sanctis (Psal. LXXXVII). Civitates igitur destructas non in hoc loco Psalmographus, ut illi arbitrantur, eorum praedecessores sive parentes pro imaginum abolitione eversos decantat, sed infideles populos, sive malorum operum acervos, quos diabolus tanquam suae civitatis moenia inhabitat, Christi manifestatione dicit esse dirutos. Inanis igitur et vanus imaginum [Col. 1062B] amor illorum pectora invasit qui, ut illarum adorationem statuant, ea quae de antiquo hoste vel de incredulis Judaeis prophetata sunt, de suis parentibus sive praedecessoribus dicta fuisse existimant.



CAPUT XXIX. Quomodo intelligendum sit quod scriptum est: Domine, dilexi decorem domus tuae; quem decorem isti imagines intelligunt.

Domus Dei aut secundum allegoriam ecclesia est, aut secundum anagogen coelestis patria, aut secundum tropologiam anima hominis: et idcirco in plerisque Scripturae sanctae locis cum domus Dei legitur, non parietes nec quaedam materialis aedificatio, sed spiritalis et inexistimabilis Dei intelligenda est habitatio; quorum sensuum arcanis illorum mens penitus [Col. 1062C] jejunat qui decorem domus Domini non Ecclesiae existimant virtutes, sed materiales imagines. Nunquidnam idem eximius vates quasdam imagines vel certe parietum pulchritudines, aut ministeriorum pretiosissimos apparatus viderat, cum dicebat, Domine, dilexi decorem domus tuae, et locum habitationis gloriae tuae (Psal. XXVI). Nunquidnam locus habitationis gloriae Domini in manufactis quoquam credendus esse? Habet ergo sancta Ecclesia decorem quem Propheta diligebat, id est spiritales virtutes: habet aurum, id est, fidem sive interiorem sensum; habet argentum, id est confessionem sive eloquii venustatem; habet columnas argenteas, id est sanctos viros patientia rationabili et eloquiorum pulchritudine comptos: quae columnae habent bases argenteas, cum supra stabilitatem [Col. 1062D] verbi Dei quod per prophetas et apostolos nobis traditur, collocantur. Hae etiam habent caput deauratum, quia caput aureum fides est Christi, Apostolo attestante qui ait: Omnis namque viri caput Christus est (I Cor. XI). Habet etiam pro lignis imputribilibus scientiam quae per lignum venit, sive incorruptionem castitatis quae vetustatem nescit. Habet et pro bysso virginitatem, pro cocco confessionis gloriam, pro purpura charitatis fulgorem, pro hyacintho spem regni coelorum. His materiis ejus sacerdotes induuntur, juxta David vocem qui ait, Sacerdotes tui induantur justitiam (Psal. CXXXII); quos et Paulus his verbis hortatur, cum dicit, Induite vos viscera misericordiae [Col. 1063A] (Coloss. III). Habent etiam ejus sacerdotes alia nobiliora indumenta, quae idem Vas electionis designat, cum dicit, Induite vos Dominum Jesum Christum, et carnis curam ne feceritis in concupiscentiis vestris (Rom. XIII). Habet et bibliothecam, id est sanctos viros divinae legis documentis eruditos, de quibus per Prophetam dicitur, Beati immaculati in via qui ambulant in lege Domini: beati qui scrutantur testimonia ejus, in toto corde exquirunt ea (Psal. CXIX); et iterum beatos dicit eos qui memoria tenent mandata ejus ut faciant ea. Habet decem atria distensa, cum non in uno tantum verbo legis, neque in duobus aut in tribus, sed in toto decalogo legis spiritalis intelligentiae amplitudine dilatatur, sive cum fructum spiritus, id est, gaudium, pacem, patientiam, benignitatem, [Col. 1063B] bonitatem, modestiam, fidem, continentiam, adjecta quae est major omnium charitate profert. Habet etiam altare, id est firmitatem fidei, in qua orationum hostias et misericordiae victimas offert Deo: in qua continentiae cultro superbiam quasi taurum immolat, iracundiam quasi arietem jugulat, luxuriam omnemque libidinem tanquam hircos et haedos litat; ex quibus dextrum brachium et pectusculum et maxillas sacerdotibus separat, id est, opera bona, opera dextra, in quibus sinistrum quiddam nullatenus reperitur. Habet et candelabrum luminis, sive quia Dominus lumen ejus est, sive quia sancti viri quorum lucernae sunt ardentes et lumbi accincti, qui exspectant Dominum suum quando revertatur a nuptiis, lucivoma in ea praedicationis dogmata [Col. 1063C] fundunt.

Quod candelabrum lucernarum in austrum habet collocatum ut ad aquilonem respiciat, id est, ut sancti viri vigilanter et sollicitius intueantur semper astutias diaboli, et pavida mente aspiciant unde sit ventura tentatio: quia et Propheta vidisse se dicit succensum lebetem vel ollam et faciem ejus a facie aquilonis: et in alio loco dicitur, Ab Aquilone enim pandetur malum super universam terram (Jerem. I). Et Petrus apostolus dicit, Quia adversarius vester diabolus, sicut leo rugiens circuit quaerens quem devoret (I Pet. V). Habet et mensam propositionis habentem duodecim panes collocatam in parte aquilonis quae respicit ad austrum, id est duodecim apostolos, quos quotidie indesinenter jubetur apponere quae ad [Col. 1063D] austrum respicit, quia videlicet quotidie adventum Domini praestolatur. Dominus enim, ait Propheta, ab austro veniet (Hab. III). Habet altare incensi, quia de ejus fidei firmitate semper orationum sanctarum fumus in conspectu Domini ascendit, et quotidie cum David clamat, Dirigatur oratio mea sicut incensum in conspectu tuo (Psal. CXLI); sive quia, secundum Apostolum, Christi bonus odor sumus Deo (II Cor. II). Habet propitiatorium et arcam et duos cherubim, de quibus superius in quodam capitulo disputatum est. Habet et pontificem summum de quo Paulus apostolus dicit, Christus autem assistens pontifex futurorum bonorum per amplius et perfectius tabernaculum non manu factum, id est, non hujus creationis, neque per [Col. 1064A] sanguinem hircorum et vitulorum, sed per proprium sanguinem introivit semel in sancta aeterna redemptione inventa (Hebr. IX); sive cui per Psalmistam dicitur, Tu es sacerdos in aeternum secundum ordinem Melchisedech (Psal. CX); qui est vestitus podere byssino, cum sancti ejus qui utique ei adhaereant castitatis lampade vestiuntur. Habet et humerale gemmatum, quia electi ejus operum fulgoribus coruscant, quorum opera videntes homines glorificant Patrem eorum qui in coelis est: qui habet in pectore logium, quod rationale dicitur, quaterno lapidum ordine distinctum, quo sermo evangelicus significatur, qui quadruplicato ordine veritatem fidei nobis et manifestationem Trinitatis exponit. Habet et auri laminam in fronte resplendentem, quod petalum appellatur, id [Col. 1064B] est, divinitatem quia unius cum Patre substantiae est, quoniam sicut in metallis nil comparatur auro, ita et in creaturis nil comparari potest Creatori. Qui etiam pontifex habet in interioribus partibus operimenta sua, quia mysterium incarnationis ejus investigari difficile est, Joanne attestante qui ait, Cujus ego non sum dignus solvere corrigiam calceamenti (Marc. I, Luc. III). Habet etiam per indumenti circuitum tintinnabula quae in extremo ejusdem vestimenti posita sunt, ut semper sonitum dent: quia videlicet sancti praedicatores, qui ejus utique indumentum sunt, de extremis temporibus et fine mundi reticere nesciunt, sed semper nos de futuris admonent, attendentes illud quod per quemdam sapientem dicitur, In omnibus operibus tuis memorare novissima tua, et in aeternum [Col. 1064C] non peccabis (Eccle. VII). Habet etiam haec domus Dei, id est Ecclesia, cujus decorem brevissime enumeramus, Sancta sanctorum: quia videlicet in praesenti saeculo pro sanctis habet sanctam conversationem; pro Sanctis vero sanctorum, in quae semel tantummodo intratur, transitum ad coelum, quando visibilibus contemptis ad invisibilia transit. De quibus Apostolus dicit: Charissimi, nondum apparuit quod erimus: scimus quoniam cum apparuerit, similes ei erimus, quoniam videbimus eum sicuti est (I Joan. III). Hunc excellentissimum ergo et coelestis patriae decorem dilexerat vir ille sanctissimus, non imaginum et colorum fucos, non materialium picturarum similitudines. Ob hunc decorem, non ob materiales figuras, [Col. 1064D] quasi quodam intolerabili desiderio resolutus erat, cum dicebat: Haec memoratus sum et effudi in me animam meam, quoniam ingredior locum tabernaculi admirabilis usque ad domum Dei (Psal. XLII). De hac domo, non de his visibilibus parietibus Apostolus dixit: Scimus quoniam si terrestris domus nostra hujus habitationis dissolvatur, quod aedificationem ex Deo habemus, domum non manufactam, aeternam in coelis (II Cor. V). Hunc decorem Isaias, non pictorum opera respicienda considerabat, cum dicebat: Respice Sion civitatem solemnitatis tuae: oculi tui videbunt Jerusalem, habitationem opulentam, tabernaculum quod nequaquam transferri potest (Isa. XXXIII). De hac domo per David dicitur: Beati qui habitant in domo tua, in saecula saeculorum laudabunt te (Psal. [Col. 1065A] LXXXIV). Nunquidnam sancti Patres, ut caeteros taceam, Paulus, Antonius, Hilarion, vel omnis anachoretarum sive eremitarum caterva, qui decorem basilicarum sive imaginum depictarum non habuerunt, sed in quibusdam tuguriolis suas Deo animas dedicaverunt, idcirco sancti non sunt? et ideo aut non diligebant decorem domus Domini, aut locum habitationis gloriae Dei flagranti pectore contemplari non desiderabant quia imagines non habebant nec adorabant? Intra se etenim sicut et caeterae sanctae animae templum Dei et locum habitationis gloriae ejus habebant, dicente Vase electionis: Templum enim Dei sanctum est quod estis vos (I Cor. III). Plurimi praeterea ex divinarum Scripturarum aureis pratis colligi ambrosei flores poterant, quibus et secundum [Col. 1065B] tropologiam, et secundum allegoriam, et secundum anagogen, sanctae Ecclesiae decor monstraretur, si brevitatis cui studemus non praepediremur habenis. Hi ergo pauci pro pluribus prolati sufficiant, quibus diligens lector caetera quae hic prolata non sunt indagare curabit, et domus Dei decorem, non in imaginibus materialibus, sed in virtutibus spiritalibus refulgentem esse videbit.



CAPUT XXX Quod non pro manufactis imaginibus per Psalmistam, ut illi aiunt, dictum est, Sicut audivimus, ita et vidimus (Psal. XLVIII).

Quoniam igitur manufactas imagines se vidisse gratulati sunt, Psalmistae sibi versiculum accommodaverunt dicentes, Sicut audivimus, ita et vidimus, [Col. 1065C] dicant, quaeso, dicant ubi hoc ante audierint quod modo in imaginibus vident; dicant quis patriarcharum prophetarumve aut apostolorum hoc illorum auditui intulerit, quod modo illorum visibus patet: dicant quis illis hoc privilegium praedixerit, quod [Col. 1066A] imagines non solum visuri, sed adoraturi forent, cujus pollicitationis compotes effecti merito dicant, Sicut audivimus, ita et vidimus. Nos autem qui, opitulante Deo, psalmorum prophetiam spiritaliter pro viribus intelligimus, non hoc comma de manufactis imaginibus dictum, sed de insignioribus et eminentioribus mysteriis prophetatum fuisse sentimus: qui videlicet sicut in lege de Christi adventu audivimus, in Evangelio videmus; sicut in prophetis de ejus incarnatione comperimus, in Novi Testamenti nunc serie cernimus, sicut in hagiographis et in cunctis sacris litteris de ejus nativitate, passione, resurrectione, ad coelum ascensione, typicis videbamus praefiguratum fuisse mysteriis, nunc peracta cuncta fuisse in sanctis videmus Evangeliis: qui etiam eo [Col. 1066B] annuente ad aeternam patriam venturi, et in ea visuri sumus quae in hujus mortalitatis aerumna de ejus felicitate audivimus, dicturique sumus, Sicut audivimus, ita et vidimus; id est, Sicut audivimus mortales, videmus nunc immortales; sicut audivimus corruptibiles, videmus nunc incorruptibiles; sicut audivimus in aerumnosa peregrinatione, videmus nunc in vivorum felicissima regione: quod audivimus cum patiebamur procellosissimas tempestates saeculi, videmus nunc cum potimur suavissima securitate paradisi; quodque audivimus cum timebamus periculosissimum naufragium, videmus nunc cum pervenimus ad cautissimum et nobis longe ante desideratissimum portum. In hoc sane articulo hunc primum librum cludendum esse putavimus, ut quoniam [Col. 1066C] de portu mentionem fecimus, illum quoque in hoc loco ad portum deducamus, ut retroacta navigatione fatigati aliquantisper in portu spatiantes, resumptisque viribus, ad secundi libri navigationem, Domino auxiliante, vela tendamus.



LIBER SECUNDUS.
[Col. 1065]


PRAEFATIO.
[Col. 1065C]

Tractatis in superiore libro quam brevissime divinae legis quibusdam commatibus, quae, ut crebro memoravimus, illi contra quos huic nostro stylo conflictus [Col. 1065D] est, ob suae vanitatis materiam fulciendam protulisse noscuntur, vel etiam quibusdam in eodem libro prolatis capitulis quae de eorum reprehensione non inconsequenter proferenda erant, necesse est ut in praesenti, secundo videlicet libro, et divinae legis sane sobrieque residua commata tractaturi, et quorumdam sanctorum Patrum male nihilominus sententias ab illis usurpatas propriis sensibus reddituri, Domino favente, aggrediamur. In quo etiam libro quaedam capitula inserentur quae eorum errori ad mentes fidelium transeundi aditum intercipiant, quo res sanctitate sive auctoritate carentes sacratissimis rebus et ab ipso Domino institutis aequiparare nituntur; ut in his duobus voluminibus per duorum Testamentorum salutaria arma eorum vanissimis naeniis [Col. 1066C] obnitentes, ad tertium in cujus principio nostrae fidei fundamentum erit, liberius accedamus, ut quoniam sanctae in eo et unicae Trinitatis confessio continebitur, tertii quoque libri numerus habeatur exorneturque [Col. 1066D] sacratissimo numero qui exornandus est sanctae fidei mysterio: omnem siquidem nostrae disputationis sive caeterorum actuum spem non in mundanarum artium argumentosis allegationibus, sed in eo collocantes qui et per praesentiam corporalem ait: Non enim vos estis qui loquimini, sed Spiritus Patris vestri qui loquitur in vobis (Matth. X); et quondam per Prophetam dixerat, Dilata os tuum et ego adimplebo illud (Psal. LXXXI). Ideo igitur per quemdam gradiendi ordinem hujus nostrae disputationis quibusdam librorum intercapedinibus distinximus gressum, ne indistincti itineris tramitem inordinata prolixitas efficeret fastidiosum, nec libuit nobis quiddam afferre incompositum vel indigestum, ne operis inordinata congeries lectori perturbata vociferatione rusticum [Col. 1067A] quemdam praeberet tumultum: quia et iter carpentes congruis quibusdam temporibus spatiari non renuunt, et agrorum, vinearum vel etiam hortorum cultores per quasdam camporum intercapedines, vel etiam per agrorum dimensiones limites statuere consueverunt.



CAPUT PRIMUM. Quod non propter eos scriptum sit qui imagines adorare contemnunt, sicut illi dicunt qui eas adorant, quod in psalmo legitur, Quanta malignatus est inimicus in sanctis tuis.

Est quoque et illud non mediocris insaniae quod ea quae de his longe ante praedicata sunt qui urbem Jerusalem everterunt et templum Domini incenderunt, isti de illis intelligunt qui imagines adorare contemnunt: praesertim cum aliud et longe aliud sit, de [Col. 1067B] templo mare aeneum et duos cherubim et vasa caeteraque ornamenta tollere, et aliud manufactas imagines non adorare; aliud urbicremis ignibus templi pulchritudinem mancipare, aliud imaginum adorationem vitare; aliud crudeliter sancta sanctorum diruere, aliud prudenter picturis colla deflectere inhibere. Denique quisquis nosse cupit de quo Psalmista dixerit: Quanta malignatus est inimicus in sanctis tuis (Psal. XLVII), non solum libri Regum historiis et Romanorum gestis perdocetur, quae praeteritum urbis Jesusalem et templi excidium narrant, sed etiam ipsius David egregii prophetae vaticinio instruitur, qui futuras clades praefatae urbis et eversionem sacratissimi illius templi per schema, quod prolepsis dicitur, futura quasi praeterita modulavit dicens: [Col. 1067C] Deus, venerunt gentes in haereditatem tuam, polluerunt templum sanctum tuum, posuerunt Jerusalem velut pomorum custodias, et caetera (Psal. LXXIX); et in psalmo, cujus hic versiculus est, de quo nunc agimus, dicit: Quanta malignatus est inimicus in sanctis tuis, et gloriati sunt omnes qui te oderunt: in medio atrio tuo posuerunt signa sua signa, et non cognoverunt tanquam in via super summum, tanquam in sylva lignorum securibus exciderunt januas ejus, bipenne et ascia dejecerunt ea; incenderunt igni sanctuarium tuum, in terra polluerunt tabernaculum nominis tui (Psal. LXXIII); quod etiam in alio psalmo expressius dicto dicit: Exterminavit eam aper de silva, et singularis ferus depastus est eam. Sed ne quem moveat quod non dixit, Quanta malignati sunt inimici, sed [Col. 1067D] Quanta malignatus est, advertat hoc per figuram locutionis dictum fuisse, quae syllepsis nuncupatur, per quam et pro uno multi ponuntur, ut in Evangelio, Et latrones qui cum eo crucifixi erant improperabant ei (Matth. XXVII); sive, Defuncti sunt enim qui quaerebant animam pueri (Matth. II); et pro multis unus, ut in Exodo legitur, Ora ad Dominum, ut auferat a nobis serpentem (Num. XXI); et in psalmo, Misit in eis muscam caninam et comedit eos, et rana exterminavit eos (Psal. LXXVIII). Quod et si quis secundum mysticam intelligentiam subtilius scrutetur, non incongrue sanctam Ecclesiam advertet et malignanter in ea haereticos intelliget, qui eam semper pravis dogmatibus infestare nituntur; verumtamen a nullo eorum qui [Col. 1068A] sanum sobriumque intellectum habent de imaginum adorationem contemnentibus intelligetur. Quanto ergo illi sani sensus expertes sunt, qui hunc versiculum de eis dictum fuisse autumant, tanto nimirum hi in sui sensus vigore permanent qui imagines non adorant.



CAPUT II. Quod nec illud ad hanc rem pertineat, ut illi dicunt, quod scriptum est, Quoniam non est jam propheta, et nos non cognoscet amplius.

Nam et hic quoque versiculus in ejusdem synodi lectione incompetenter positus est, quoniam quidem nec nostra vox est qui Patrem in spiritu et veritate adoramus, nec illorum qui Deum ejusque sanctos in imaginibus adorare conantur: quia prophetam magnum habemus Jesum Christum dominum nostrum, [Col. 1068B] de quo per Moysen dicitur: Suscitabit Dominus Deus prophetam vobis, ipsum audietis (Deut. XVIII, Act. III et VII); quem etiam secundum apostolum advocatum habemus apud Patrem (I Joan. II), quem quotidie spiritalibus oculis intuemur, et cujus vaticiniis sedule perdocemur: sed Judaeorum excidium et dispersiones et clades et mortes gentis suae, nec non etiam diruptionem templi, caeremoniarum abolitionem, a prophetia et a Dei cognitione recessionem deflentium et dicentium, Quoniam non est jam propheta et nos non cognoscet amplius (Psal. LXXIV); quod etiam per Osee prophetam praedictum est qui ait: Quia diebus multis sedebunt filii Israel sine rege et sine principe, et sine sacrificio et sine altari, et sine ephod, [Col. 1068C] et sine seraphim (Osee III). Qui etiam eorum ad fidem conversionem quam circa finem mundi fore credimus, subsequenter adjunxit: Et posthaec revertentur filii Israel et quaerent Dominum Deum suum, et David regem suum, et pavebunt ad Dominum et ad bonum ejus in novissimo dierum.



CAPUT III. Quomodo intelligendum est, Domine, in civitate tua imaginem illorum ad nihilum rediges: quod quidem capitulum sicut et caetera, illi aliter quam dictum est intelligunt.

Civitas Dei figuraliter in sacris litteris interdum anima hominis, quae a Deo inhabitatur, dicente Scriptura: Habitabo in eis, et iterum, Anima justi sedes sapientiae (Psal. V), accipitur; interdum praesentis temporis Ecclesia, quam fluminis impetus laetificat, [Col. 1068D] et cui per prophetam dicitur: Si oblitus fuero tui, Jerusalem, obliviscatur me dextera mea (Psal. CXXXVI); plerumque coelestis Jerusalem, quae patriarcharum, prophetarum, apostolorum, martyrum, confessorum vel caeterorum fidelium agminibus constructa intelligitur; de qua per Apostolum dicitur, Quae autem sursum est Jerusalem, libera est, quae est mater omnium nostrum (Gal. IV); cui etiam per Isaiam prophetam a Domino pollicetur, Non enim in occasum tertium veniet sol, et luna tibi non deficiet in aeternum tempus (Isa. LX); quam etiam Joannes in Apocalypsi vidisse se dicit descendentem de coelo, ornatam monilibus suis (Apoc. XXI); de cujus beatitudine pene innumerabilia poterant dici, quae hujus brevitatis [Col. 1069A] stylo non valent digeri. In hac civitate imagines impiorum ad nihilum redigentur, quia illorum aspectus divinis non poterit apparere conspectibus; sed sicut polluerunt in se imaginem Domini in praesentis vitae curriculo, ita in coelesti Jerusalem illorum non apparebit imago, qui aeterno quidem mancipabuntur incendio, de quibus alias per psalmistam dicitur: Et homo cum in honore esset non intellexit, comparatus est jumentis insipientibus, et similis factus est illis (Psal. XLIX), quia videlicet cum in tanto honore esset quod ad imaginem et similitudinem Dei conditus erat, non intelligendo, ad tantam labem vitiorum est devolutus, ut non immerito jumentis irrationabilibus esset comparatus. Ad nihilum ergo impiorum imagines rediguntur, quando se eis ipsa Veritas subtrahens ab ejus [Col. 1069B] luce alienantur, nec similitudinem valent retinere, cujus beatitudinis expertes noscuntur usquequaque manere. Propter dolositatis itaque eorum apposita eis in superioribus dixerat mala, quia Deus judex justus reddit unicuique secundum opera sua. Dixerat etiam eos dejecisse cum allevarentur, quia Deus superbis resistit, humilibus autem dat gratiam. Dixerat eos subito defecisse et periisse propter iniquitatem suam velut somnium exsurgentis, quia sicut quibusdam praestigiis mortalium pectora in somnis eluduntur, et optata quaeque subito se nactos fuisse gratulantur, cum aut desiderato quis potitur regno, aut cupito sublimatur aliquis ministerio, aut, paupertate fugata, aliquis subito ditatur, aut optato aliquis fruitur conjugio, aut debilis aliquis amissos artus se recepisse [Col. 1069C] gratulatur, aut criminosus aliquis honorabilem se gaudet, aut aliquis ignobilis nobilem, aut insipiens sapientem se putat, et subito amittit evigilans quod acquisierat dormiens, et patefactis se dolet non videre oculis quae gaudebat videre clausis: sic felicitas impiorum quasi per somnium quodammodo videtur, quia post modicum tempus non videbitur; et sicut evigilantes ea quae subito per somnum acquisierant perdunt, sic morientes ea, quae habere videbantur, amittunt: quoniam et illi praestigiosa laetitia quam sternentes nacti sunt, in momento carent, et isti vana, et ut ita dixerim, fumea mundi gaudia diu tenere non valent. Ob quorum impietates quasi quadam severitate accensus propheta subjunxit: Domine, in civitate tua imaginem illorum ad nihilum [Col. 1069D] rediges (Psal. LXXIII), ut videlicet qui in se tui characteris decus malis operibus inquinaverunt, illorum facies in tua civitate non videantur, in qua est aeterna felicitas, summa beatitudo, perpetuum gaudium; in cujus palatiis regnat rex, cujus regni non erit finis, cujus subsellia patriarcharum senatu resplendent, cujus curia prophetarum rutilat cuneis, cujus moenia martyrum numerosa militia exornantur, cujus portae apostolicis decorantur coetibus, cujus plateae redundant virgineis choris, cujus domicilia confessorum plena sunt legionibus, quae non indiget sole, quia Dominus lux ejus est, per cujus omnes vicos Alleluia cantatur.



CAPUT IV. Quomodo intelligendum est quod psalmographus cecinit, Misericordia et veritas obviaverunt sibi, justitia et pax se complexae sunt (Psal. LXXXV): quod temere et adulatorie a Joanne presbytero et legato Orientalium in participatione venerabilis papae Adriani et Tarasii patriarchae dicitur esse completum.
[Col. 1070A]

Misericordiam et veritatem sibi mutuo obviasse, justitiam et pacem invicem se complexas fuisse David vatum luculentissimus eleganter decantat: quod tandem constat esse completum, cum post incarnationem Domini duo Testamenta in unius compagem copulationis sunt adducta. Quoniam quanquam inter se diversa quodammodo cernantur, ad unum tamen bivium in Christo qui est pax nostra, qui fecit utraque unum, convenire noscuntur. In Novo enim misericordia est, in qua per gratiam genus humanum [Col. 1070B] liberatur: in Veteri veritas, ubi legis et prophetarum annuntiatio continetur. Haec autem duo sibi mutuo obviasse dicuntur, non ad contrarietatem exercendam, sed ad gratiam promissae perfectionis implendam; unum quippe constat factum quod temporibus probatur esse divisum, et ut genus ipsum foederis hymnidicus David evidenter exprimeret, hoc ipsum varia nominum iteratione geminavit, amplexu scilicet quodam dilectionis duas res, id est, justitiam et pacem, in mutuam protinus venisse concordiam; quem quidem versiculum et secundum somatopoeian, id est corporis attributionem, per quem locutionis modum rebus incorporeis corpora tribuuntur, dictum esse constat, et per metaphoran, id est, rerum [Col. 1070C] verborumque translationem, per quam plerumque a rebus animalibus ad animales, ab inanimalibus ad inanimales, ab inanimalibus ad animales translatio fit; quae duae locutionum figurae ita inter se differunt, quod una rebus incorporeis corpora, altera et rebus corporeis membra et motus, et incorporeis et membra et motus et formas tribuit. Hunc denique versiculum temerarie et adulatorie Joannes presbyter in participatione venerabilis papae Adriani, et Tarasii Constantinopolitani episcopi protulit, qui tamen presbyter quanquam episcopis in eadem synodo residentibus minor fuerit honore, non tamen legitur minor fuisse errore, qui et si praecedebant eum gradus sublimitate, superabantur tamen ab eo multiloqua procacitate; nec superari potuit a praelatis subjectus intemerariis loquacitatibus, [Col. 1070D] qui subjectus a praelatis superabatur pontificalibus dignitatibus. Qui praesertim duplex in hac parte creditur patrasse deliquium, sive quia verba mysteriorum arcanis plena ab Spiritu sancto prolata ad res humanas inflectere nisus sit superstitiosa intentione adorandarum imaginum, sive quia eadem perversa intentione excaecatus in adulationis miserabile corruerit vitium: quod vitium adulationis expavit prophetarum ille nobilissimus, qui dixit: Corripiet me justus in misericordia et increpabit me, oleum autem peccatoris non impinguet caput meum (Psal. CXLI). Unde bene etiam et alia Scriptura dicit: Melius est autem objurgari a justo quam a peccatore laudari; [Col. 1071A] et iterum: Qui vos felices dicunt, in errorem vos mittunt; quoniam adulatores ut illiciant laudant, non ut ad aeternam felicitatem provocent, quae quidem felicitas nullo bono indiget.



CAPUT V. Quod non ad adorationem imaginum pertineat, ut illi dicunt, quod scriptum est, Exaltate Dominum Deum nostrum, et adorate scabellum pedum ejus, quoniam sanctus est (Psal. XCXIX).

Hoc psalmistae versiculo error qui ob adorandas imagines adeo in quorumdam pectoribus inolevit, ut ad eum statuendum synodos faciant, et ad eum muniendum Scripturarum sanctarum sibi testimonia usurpare contendant, tueri se posse credit, cum scabellum pedum Domini adorandum audit; hac [Col. 1071B] casside apicem corporis munitam habere arbitratur, ne corusci ensis illisiones persentiat; hac lorica caeterum corpus munitum habere se putat, ne pilorum ictibus suae stabilitatis jacturam incurrat; hoc clypeo tutelam se nactum esse credit, per quam spiculorum missilium volatus vulnificos non pertimescat, sed ita aut obcumbendo fatescet, aut delitescendo aufugiet his muniminibus exspoliatus, sicut his est incassum et inutiliter abusus, et tantum sentiet spiritalis gladii per sanctos viros illati rigorem, ut nec tenuem quidem sibi credat inesse vigorem. Nunquid quia scabellum pedum Domini adorari praecipitur a propheta, ideo erit imaginum adoratio statuenda? Quae est ergo similitudo scabelli pedum Domini et materialium imaginum? aut quae communicatio inenarrabilibus Dei [Col. 1071C] operibus et imaginibus a quibuslibet conditis artificibus? aut quae societas tam excellenti tamque praeclaro mysterio et figuris insensatis humano patratis ingenio? aut ubi institutum est ut imagines adorentur, sicut institutum ut scabellum pedum Domini adoretur? Non enim ait David: Adorate imagines quorumdam sanctorum, sicut ait, Adorate scabellum pedum Domini; sed nec Dominus ait: Opera manuum hominum sedes mea sunt, imagines autem scabellum pedum eorum; sed ait: Coelum mihi sedes est, terra autem scabellum pedum meorum (Isa. LXVI, Act. VII). Audi igitur dementissime vel potius insanissime error, audi incomparabilis dementia, audi ridiculosa segnities, audi beatum Ambrosium docentem quid [Col. 1071D] sit scabellum pedum Domini, aut quomodo adorandum sit. Ait enim: »Adoraverunt apostoli Dominum, quia detulerunt fidei testimonium, acceperunt fidei magisterium; adoraverunt et angeli de quibus scriptum est: Et adorent eum omnes angeli ejus. Adorant autem non solum divinitatem ejus, sed etiam scabellum pedum ejus, quoniam sanctus est.« Et post pauca: »Sed ne forte propositum aliquos praeterfugere videatur exemplum, qua ratione ad incarnationis Dominicae sacramentum spectare videatur, quod ait propheta, Et adorate scabellum pedum ejus, consideremus. Non enim ex usu hominum aestimare debemus scabellum; neque enim corporalis Deus, aut non immensus, ut tanquam fulcrum pedibus ejus scabellum subjectum putemus; neque adorandum quidquam [Col. 1072A] praeter Deum legimus, quia scriptum est. Dominum Deum tuum adorabis, et ipsi soli servies (Deut. VI): quomodo ergo adversus legem propheta praeciperet, sub lege nutritus, et eruditus in lege? Non mediocris igitur quaestio, et ideo diligentius consideremus quod sit scabellum. Legimus enim alibi: Coelum mihi thronus, terra autem scabellum pedum meorum (Isa. LXVI). Sed nec terra adoranda nobis, quia creatura est Dei. Videamus tamen an terram illam dicat adorandam propheta, quam Dominus Jesus in carnis assumptione suscepit. Itaque per scabellum terra intelligitur, per terram autem caro Christi, quam hodieque in mysteriis adoramus, et quam apostoli in Domino Jesu, ut supra diximus, adorarunt. Neque enim divisus Christus, sed unus; neque cum adoretur tanquam Dei [Col. 1072B] Filius, natus ex virgine negabatur. Cum igitur incarnationis adorandum sit sacramentum, incarnatio autem opus Spiritus sancti sit, sicut scriptum est: Spiritus sanctus superveniet in te, et virtus Altissimi obumbrabit tibi: et quod nascetur ex te sanctum vocabitur Filius Dei (Luc. I): hoc etiam scabellum pedum Domini sanctus Augustinus diligentissimus ex quisitor, corpus Domini, quod de Maria virgine sumpsit, scabellum divinitatis ejus asseruit sentiri debere, propter naturam humanitatis quam est dignatus assumere: quod utique illi virtuti sic est subjectum atque unitum, ut constet id omnibus creaturis esse excelsius, sicut dicit Apostolus: Quod infirmum est Dei, fortius est hominibus (I Cor. I). Et alibi de eodem mediatore Dei et hominum homine Christo Jesu [Col. 1072C] Apostolus dicit: Propter quod Deus exaltavit illum et donavit illi nomen quod est super omne nomen, ut in nomine Jesu omne genu flectatur coelestium, terrestrium et infernorum (Philip. II). Per pedum igitur Domini magnificentiam in hoc versiculo stabilitas divinitatis, quae semper in naturae suae omnipotenti gloria, tanquam pedum indefessa firmitas perseverat, intelligitur. Possunt etiam tropologice pedes Domini extrema temporum, quando Dominus incarnari dignatus est, designari; unde et Joannes evangelista dicit: Filioli, novissima hora est (I Joan. II). Paulus quoque apostolus dicit: Cum venisset plenitudo temporum, misit Deus Filium suum natum ex muliere, factum sub lege (Galat. IV). Notandum sane quia non dixit: Quoniam sanctum est, sed quoniam sanctus [Col. 1072D] est (Psal. XCIX), scilicet ut corpus Domini a divinitate non discernatur, salva utriusque naturae proprietate, sed ad unam personam referatur. Unde dicit Evangelium: Verbum caro factum est, et habitavit in nobis (Joan. I). Haec de scabello pedum Domini breviter promulgata sufficiant: nunc ad caetera transeamus.



CAPUT VI. Quod nec de eo imaginum adoratio astrui possit, ut illi putant, quod scriptum est, Adorate in monte sancto ejus.

Sed nec in eo quoque imaginum adoratio astrui potest, ut illi fatentur, quod per eumdem sanctum prophetam, Adorate in monte sancto ejus (Psal. [Col. 1073A] XCIX), cantatur, cum scilicet non montem, sed in monte sancto adorandum Dominum, idem sanctus vir harmonica modulatione decantet. Qui et si montem adorandum praeciperet, non idcirco imaginum adoratio, sed Domini Jesu Christi a sanis mentibus intelligeretur, qui est mons cunctis montibus sublimior, cujus videlicet altitudo et virtus omnium sanctorum altitudinibus et virtutibus eminet; de quo per Isaiam prophetam dicitur: Et erit in novissimis diebus praeparatus mons domus Domini in vertice montium, et elevabitur super colles, et fluent ad eum omnes gentes, et ibunt populi multi (Isa. II). Dicatur ergo, Adorate in monte sancto ejus (Psal. XCIX), quia videlicet, non hic montem, sed in monte sancto Dominum propheta praecipit adorare, quod ad montem, [Col. 1073B] Sion qui est Ecclesia, referri posse non dubium est, quae est mons montium, et sancta sanctorum, cujus ipse habitator est Christus. Unde bene sanctum Dominum in sancto monte praecipit adorandum, quoniam sicut laus ejus non convenit ori pravo, ita nec ejus culturae loci potest congruere turpitudo. Adoramus igitur in monte sancto ejus, non imagines vel quasdam superstitiosas res, sed eumdem Dominum qui illius montis caput est, et ut eumdem montem acquireret, non solum nasci, sed mori dignatus est; de quo per prophetam dicitur: Adduxit eos in montem sanctificationis suae, montem hunc quem acquisivit dextera ejus (Psal. LXXVIII); et de quo per legislatorem dicitur: Introduc et planta eos in monte haereditatis tuae, in praeparata habitatione tua quam praeparasti [Col. 1073C] tibi, Domine; sanctuarium tuum, Domine, quod praeparaverunt manus tuae, Domine, qui regnas in aeternum et in saeculum saeculi et adhuc (Exod. XV).



CAPUT VII. Quod non, ut illi gloriantur, propter illos dictum est qui imagines adorant, Quoniam non derelinquet Dominus virgam peccatorum super sortem justorum, ut non extendant justi ad iniquitatem manus suas (Psal. CXXV).

Non mirandum est si fallantur in minimis, qui falluntur in magnis, nec in eo amplius illorum error admirandus est, quod ideo se justos, quia imagines adorant, esse gloriantur, nos autem qui eas adorare contemnimus, peccatores fateantur, cum ob illarum amorem et Scripturarum divinarum puritatem violare [Col. 1073D] conentur, et potissimum suae fidei emolumentum in his esse arbitrentur, et eos qui spretis his sive caeteris hujuscemodi vanitatibus soli Deo serviunt eumque colentes adorant, anathematizare obstinata mente nitantur. Quomodo ergo hujus versiculi textus, non ad eamdem rem pertineat, ob quam ab illis prolatus est, qualiterve eorum sensui reluctari credatur, quantisve ab eorum opinatione distet indiciis, non solum simplicibus lectoribus, sed etiam idiotis patet; quippe qui postpositis aenigmaticis sive allegoricis involucris aperte demonstret, quod non diu permittat Dominus flagellari justos ab impiis, ne in desperationis labem corruant diutinis addicti flagellis, sed si ad tempus ad probationem quibusdam eos ad [Col. 1074A] versis macerat, secundis eos denuo diuturnitate temporis interrupta sublevat, qualiter eorum innocentia inconvulsa permaneat.



CAPUT VIII. Quod non propter illos qui imaginum adorationem spernunt, ut illi delirant, per prophetam dicatur, Declinantes ad obligationem adducet Dominus cum operantibus iniquitatem (Psal. CXXV)

Ideo namque hunc versiculum singillatim nobis in nostro opere ponere libuit, quia etsi est cum superiore in unius psalmi textu, distat tamen ab eo in sensu; et quanquam ad unum errorem astruendum ab illis sit prolatus, diverso tamen loco in saepe memoratae synodi lectione hunc constat esse positum. Declinantes igitur ad obligationem non illi credendi sunt qui imaginum superstitiosam contemnunt adorationem, [Col. 1074B] sed qui antiqui hostis retinaculis irretiti proni sunt ad iniquitatem, quantoque amplius peccare noscuntur, tanto nimirum strictius diabolicis spiris nectuntur. Unde profecto per quemdam sapientem dicitur: Funibus peccatorum suorum unusquisque constringitur (Prov. V); de qua etiam obligatione sanctus propheta Isaias dicit: Vae qui trahitis iniquitatem in funiculis vanitatis, et quasi vinculum plaustri peccatum (Isa. V)! Eos itaque qui ad hanc obligationem declinant, adducet Dominus cum operantibus iniquitatem, quia videlicet cum quibus in hoc peccant saeculo, cum his damnabuntur in futuro, et ad eum ignem qui auctori criminum et angelis ejus praeparatus est, ibunt, cujus in hoc saeculo retinaculorum obligationem rumpere neglexerunt. A [Col. 1074C] cujus obligatione ille nos liberos efficiat, qui nos in libertatem redemit, et nobis sedentibus in tenebris suae claritatis lucem magnam ostendit, sive habitantibus in regione umbrae mortis ipse lux vera exortus est, atque idem ejus severissimae damnationis nos reddat expertes, qui suae clarissimae fidei speique et charitatis fecit esse sequaces.



CAPUT IX. Quod non ab eo quod Salomon dicitur in templo fecisse boves et leones, imaginum adoratio firmari possit, ut illi somniant qui in earum adorationem anhelant.

Salomon in templo boves et leones legitur condidisse, quorum conditione nos qui secundum Apostolum legem spiritalem esse scimus, quibusdam mysteriorum [Col. 1074D] arcanis instruimur, illi vero qui imaginum adorationem diligunt suae vecordiae vanitatem firmare moliuntur; nos mysticis sensibus perdocemur, illi in sui erroris magnitudine firmantur; nos admoniti per umbram indagamus veritatem, illi decepti per rem bene gestam ad rem non gerendam sumunt auctoritatem. Cur ergo eos Davidica proles, cur Israelitice rex, cur sapientium sapientissime fecisti? Feci, inquam, eos, non ut adorari deberent, sed ut quaedam mystica significarent; non ut errori faverent, sed ut mysteriorum arcana monstrarent; non ut offendiculum caecis mentibus essent, sed ut magnum quiddam subtilia subtiliter scrutantibus innuerent. Cui si ideo succenseri debet, quia per ea [Col. 1075A] quae a me bene gesta sunt, a pravis pravum exemplum sumitur, legislatori nihilominus succensendum est, qui rem quidem multorum visibus necessariam, in eremo exaltavit, qua prava hominum voluntas prave postmodum utebatur. Non igitur nos effigies ob memoriam rerum gestarum et venustatem conditas basilicarum quodammodo abdicamus, cum per Moysen et Salomonem, quanquam in typicis figuris, eas factas fuisse sciamus, sed earum insolentissimam vel potius superstitiosissimam adorationem cohibemus, quam neque per patriarchas, neque per prophetas, [a 1Kb] neque per apostolos, neque per apostolicos viros uspiam institutam esse repererimus. Sed ut ad proposita redeamus, Salomon in templo boves et leones fecit, quia et Christus in Ecclesia apostolos [Col. 1075B] eorumque successores constituit, qui, juxta beati Gregorii sententiam, »bene agentibus per humilitatem sunt socii contra delinquentium vitia, per zelum justitiae erecti, quatenus et istos mansuetudo bovis sustentet, et illos feritas leonis stimulet.« Quod utrumque pastoris Ecclesiae exemplo colligi potest, qui et Cornelium humilitate utentem blandis alloquiis delinivit, et contra Ananiam et Sapphiram fraudulenter agentes se vehementer erexit. Sancti igitur viri aliquando mansuetudinem boum, aliquando ferocitatem habent leonum quia et virgam tenent qua fortes fortiter regant, et baculum quo infirmorum debilitates sustentent.



CAPUT X. Quomodo intelligendum est, quod in Canticis canticorum scribitur, Ostende mihi faciem tuam, et auditam fac mihi vocem tuam, quoniam vox tua suavis est mihi, et facies tua speciosa (Cant. II); quod quidem capitulum illi impudentissime ad imaginum visionem protulerunt.
[Col. 1075C]

Facies Ecclesiae quam Christus blandis nominum varietatibus alloquitur, modo eam columbam, modo formosam, modo amicam vocans; quam surgere, id est, credere, properare, in operibus bonis excrescere, venire, ad aeternam remunerationem accedere jubet, non corporalis, sed spiritalis est, quia et caetera quae de ea in iisdem Canticis canticorum scribuntur, non carnaliter sed spiritaliter intelligenda sunt. Nam si hic versiculus cuidam corporali rei accommodari potest, [Col. 1075D] ut illi somniant, qui hunc ad imaginum visionem protulerunt, ergo et omnia quae de sponsae Christi Ecclesiae membris scribuntur, corporalia credenda sunt; et si haec omnia non membris visibilibus, sed virtutibus conveniunt invisibilibus, ergo et facies ejus, virtus potius invisibilis quam cujusdam debet intelligi visus imaginis. Facies itaque Ecclesiae cognitio virtutum ejus est, cujus pulchritudinis venustate ab sponso diligitur, cui bene per prophetam dicitur, Quoniam concupivit rex speciem tuam. Hortatur ergo Christus Ecclesiam, ut faciem suam ei ostendat, id est, ut semper eum contempletur fide et operibus, ut cum Elia dicere possit: Vivit Dominus, in cujus [Col. 1076A] conspectu sto (III Reg. XVII); ne sit de illis quos per prophetam denotat dicens: Verterunt terga ad me et non faciem (Jerem. II). Hortatur etiam ut vox ejus sonet in auribus illius, quia paratus est ad exaudiendum sanctos suos, Psalmista attestante qui ait: Clamaverunt justi et Dominus exaudivit eos, et ex omnibus tribulationibus eorum liberavit eos (Psal. XXXIV). Vocem ejus dulcem et faciem dicit esse decoram, quia orationes sanctorum semper Deo acceptae sunt, eorumque grata praesentia qui de Christi lumine acceperunt, ut in decore justitiae permanerent. Esto, convenit ut ad imaginum visionem aptari possit hic versiculus, Ostende mihi faciem tuam (Cant. II), sive facies tua speciosa, quid de voce dici poterit, quam et suavem propheta decantat, et auditam sibi fieri [Col. 1076B] hortatur? Quae utique si anima non vegetantur, multo minus voce fruuntur; et si voce non fruuntur, multo minus vocis suavitate potiuntur; si igitur anima non vegetantur, nec vocis dulcedine potiuntur. Unde liquido patet, ut sicut in caeteris ex hoc negotio assertionibus illorum ad rem non pertinentia dicta frustrantur, ita etiam et in hac parte frustrentur, praesertim cum nec de earum faciei visione recte dici possit, Ostende mihi faciem tuam, neque de earum voce qua prorsus carent, Et auditam fac mihi vocem tuam, quoniam vox tua suavis est, et facies tua speciosa.



CAPUT XI. Quomodo intelligendum est quod per Isaiam prophetam scribitur, Erit altare Domini in medio terrae Aegypti (Isa. X): quod capitulum illi stolide et minus docte ad imaginum adorationem referre nituntur.
[Col. 1076C]

Hanc prophetiam Josephus in Onia sacerdote qui profugus in Aegyptum plurimis Judaeorum vallatus catervis descendit, altareque ibi et templum construxit, impletam fuisse narrat; nos vero qui ea quae de Christi adventu et vocatione gentium prophetata sunt, non ut futura autumamus, sed ut praeterita devota mente tenemus et credimus, non hanc prophetiam completam fuisse sentimus per Oniam sacerdotem, sed per Christum Dominum, Dei et hominum mediatorem. Qui videlicet fidem in hoc mundo, qui plerumque Aegypti nomine designatur, constituit, in cujus soliditate a fidelibus orationum sacrificia et sanctorum meritorum libamina Domino litantur; [Col. 1076D] juxta cujus terminum titulum posuit, id est, Evangelium sive apostolicam doctrinam, quibus mentes fidelium ad peragenda bona opera informantur. Quod vero subjungit: Et erit in signum et in testimonium Domino exercituum in terra Aegypti (Isa. XIX), signum et testimonium Dominicae voluit passionis mysterium intelligi. Tunc hi qui crediderint concurrentibus Aegyptiis contra Aegyptios, et pugnante viro contra fratrem suum, et civitate contra civitatem dimicante, cum persecutionis scilicet tempus ingruerit, implorabunt Domini misericordiam, statimque salvator adveniet, id est Jesus (hoc enim in lingua nostra [Col. 1077A] sonat), et cognoscetur Dominus ab Aegyptiis, et cognoscent eum sive persecutores qui fuerunt superati, sive credentes praesenti auxilio liberati. Cum igitur iste sit sensus prophetici sermonis, et hic sit intellectus tituli et altaris, quis hunc ad imaginum adorationem asseverandam proferat, nisi quem suae vecordiae caligo excaecat? quisve per propheticum bene ab Spiritu sancto prolatum sermonem suum audeat astruere niti errorem, nisi quem erroris magnitudo suum usquequaque fecerit esse sequacem? Quomodo ergo quoddam vel leve quidem ex his sancti prophetae verbis adminiculum poterit sumere imaginum adoratio, cum constet ea non ut historialiter in quodam altari sive titulo complerentur, sed ut spiritaliter in Christi fide et evangelio a fidelibus haberentur, [Col. 1077B] dicta fuisse? Quae tamen etsi de corporali altari sive titulo historialiter dicta fuissent, non idcirco imaginum poterat astrui adoratio, cum scilicet illa non adoranda fore, sed fore tantummodo propheta praedixerit. Aliud enim est erit, aliud adorabitur; aliud altare Domini, aliud cujuslibet imago; aliud titulus juxta terminos, aliud similitudo in quibuslibet materiis. Non ergo ait: Erit tempus quando nullus nisi imaginum adorator Deo placebit; nec ait: Tantus imaginum cultus inolescet, ut quisquis eas non adoraverit, neque thure et luminaribus sive quibusdam primitiis honoraverit, anathemate dignus erit, sed ait: Erit altare Domini in medio terrae Aegypti, et titulus juxta terminum ejus Domini, eritque in signum et in testimonium Domino exercituum in terra [Col. 1077C] Aegypti; ac si patenter diceret: Erit fides in mundo et Evangelii praedicatio, per quam Dominicae passionis et nostrae redemptionis manifestatio declarabitur.



CAPUT XII. Absurdissime et incaute contra eos qui imagines adorare contemnunt, ab his qui eas adorant, prolatum testimonium sancti Evangelii; Nemo accendit lucernam et ponit eam sub modio (Matth. V, Marc. IV, Luc. XI).

O res inconsequens et risu digna, quod quaedam nescio quo sensu in ejusdem vanitatis lectione de nobis qui imaginum adorationem spernimus, scribuntur, ex his quae Dominus discipulos ad praedicandum [Col. 1077D] mittens, instituit ut magnam haberent fiduciam praedicandi, et ne persequentium terrore exterriti delitescerent et similes essent lucernae sub modio, sed omni metu postposito totis libertatis insignibus se proderent, et quod audierant in cubiculis in tectis praedicarent. Illi ergo lucernam suam, id est, imaginum culturam adorando in suae fidei fastigio ponant; nos vero si quis nobis scientiae splendor est, in Christo, qui est lucis origo, conlocemus, quatenus nobiscum in sanctae Ecclesiae domo manentibus, et verbi et exempli splendorem exhibere valeamus.



CAPUT XIII. De eo quod ad suum errorem confirmandum dicunt beatum Silvestrem Romanae urbis antistitem apostolorum imagines Constantino imperatori detulisse, cum tamen eas non legatur adorare jussisse.
[Col. 1078A]

Saepe in hoc nostro speciali de imaginibus opere fateri cogimur quod illae non haberi sed adorari a nobis inhibeantur, nec illarum in ornamentis basilicarum et memoria rerum gestarum constitutarum fugienda sit visio, sed insolentissima vel potius superstitiosissima exsecranda sit adoratio. Unde sicut in caeteris ita et in hoc exemplo assertio frustrabitur, qui suum errorem in adoratione imaginum enitentem in eo fulcire conentur quod Silvester Romanae Ecclesiae praesul Constantino imperatori apostolorum imagines detulisse legitur. Detulit ergo eas illi ad videndum, [Col. 1078B] non ad adorandum; detulit non ut adorare, quem a simulacrorum cultu abstrahere et ad solius Dei adorationem convolare hortabatur, compelleret, sed ut idem imperator quos in somnis viderat, eorum vultus in picturae fucis cognosceret. Detulit, non ut ab idolorum cultura fugientem imaginum adorationi cedere informaret, et ab hostili gladio liberatum intestini ensis rigore perimeret, sed ut per res notas ad res ignotas ejus mentem extolleret, ut quos non poterat mentis oculo cernere, nec dum gentilitatis maculis exutus, spiritalibus miraculis cerneret, nimirum eorum imagines corporalibus conditas instrumentis. Has igitur ei et si adorare jussisset, cum tamen non jusserit, ideo fortassis juberet, ut eum qui visibilium cultor erat per visibilia ad invisibilia provocaret, [Col. 1078C] non ut nos de invisibilibus ad visibilia revocaret: nec ideo nobis qui ad percipiendum solidum cibum vires accepimus, [a 1Kb] ad lacteam escam lactentium more infantium redeundum esset, si illi cui necdum per fidei teneritudinem solidus cibus impertiri poterat, sine dolo lac concupiscendum (I Pet. II) daretur in quo cresceret. Unde et Apostolus novellae Ecclesiae ex circumcisione et gentilitate venienti, spiritalis lactis et olerum cibum dabat, id est, faciliora ad intelligendum documenta et leviora ad explendum praecepta, quibus carnales mentes quasi in quadam infantiae teneritudine enutritae ad percipiendum spiritalium arcanorum cibum capaces efficerentur. Libro igitur Actuum beati Silvestri, ubi de imaginibus Constantino imperatori delatis scribitur, ideo obniti [Col. 1078D] potest, quia quanquam a pluribus catholicis legatur, non tamen ad ea quae in quaestionem veniunt affirmanda plene idoneus perhibetur; quod in libro beati Gelasii Romanae urbis antistitis qui inscribitur, Decretalis de recipiendis sive de non recipiendis codicibus (Dist. 15, c. 3), apertius demonstratur.



CAPUT XIV. Quod non ita intelligenda sit sententia beati Athanasii Alexandrinae urbis episcopi, ut illi eam intelligendam putant, qui hanc ad adorationem imaginum accommodare nituntur.

Sententia nempe beati Athanasii Alexandrinae urbis [Col. 1079A] episcopi, quam illi inconsequenter, sicut et caetera divinarum Scripturarum testimonia, ad suum errorem astruendum protulerunt, prorsus huic rei extranea esse detegitur, cum non in ea quaedam cujuslibet imaginum adorationis vel tenuiter mentio fiat, sed ad comparationem rei de qua sermo fiebat fassus sit imagines in eadem materia atque elemento recuperari posse, dicens: »Sicut ea quae scribitur in lignis forma abolita exterioribus sordibus, iterum necesse est in idipsum recuperari atque uniri his cujus est forma, ut innovari possit imago, in eadem materia atque elemento: per ejus enim formam et ipsa materia ubi et conscribitur, non dejicitur, sed in ea ipsa configuratur.« Dicant ergo quod eis adminiculum haec sententia praebeat, dicant ubi imagines [Col. 1079B] adorare percenseat, et cum hoc asseverare nequiverint, restat ut ita a sanis mentibus intelligatur sicut a venerabili viro prolata est.



CAPUT XV. Quod mate ad suum errorem astruendum sententiam beati Ambrosii Mediolanensis urbis episcopi, quam ex libro tertio capitulo nono esse mentiuntur, usurpent, qui per eam imaginum adorationem firmare cupiunt.

Facillime namque sanctorum praedicatorum sententias criminari audebunt qui divinae legis et prophetarum oracula criminari non metuunt, nec formidabunt, ob sui erroris materiam stabiliendam, juniorum documentis quamdam inferre violentiam qui seniorum doctrinis imo senioribus non formidant inferre injuriam. Beati igitur Ambrosii Mediolanensis [Col. 1079C] Ecclesiae sacerdotis sententiam ut illorum errori faveret, ordine, sensu verbisque turbasse perhibentur. Ordine scilicet, quia non in libro tertio, capitulo nono, ut illi somniant, sed in libro nono exarata reperitur. Sensu, quia cum ille dixerit: »Nunquid cum et divinitatem ejus adoramus et carnem, Christum dividimus?« Illi dixerunt: [a 41Kb] Nunquid ne cum et deitatem et carnem ejus adoramus, dividimus Christum?« Quae quidem particula subjunctivae conjunctionis ne tantam huic sententiae permutati sensus ingerit jacturam, ut eam prorsus confiteri compellat quod illa negare contendit. Verbis, quod in sequenti commate, ubi ille posuit veneramur, illi adoramus posuisse deteguntur; et ut [Col. 1079D] apertius nostrae disputationis sensus pateat, qualiter haec sententia ab illustri viro et eloquentiae cothurnis cum spiritali sensu compto prolata, qualiterve ab illis falsata sit, singillatim ponamus. Ille enim ut in duarum naturarum proprietatibus unam Domini verique hominis personam asseveraret, ait: »Nunquid cum et divinitatem ejus adoramus et carnem, Christum dividimus? Nunquid cum in eo imaginem [Col. 1080A] Dei crucemque veneramur, dividimus eum?« Isti vero ex hac sententia imaginum adorationem astruere nitentes dixerunt: »Nunquid ne quando et deitatem et carnem ejus adoramus, dividimus Christum? aut quando in ipso et Dei imaginem et crucem adoramus dividimus eum?« per imaginem scilicet Dei quae Christus est, et per crucem ejus, quae in hoc loco propter mortalitatem carnis ejus posita est, imaginum introducere cupientes obstinata mente adorationem.



CAPUT XVI. Quod non pro materialibus imaginibus, ut illi aiunt, beatus Augustinus dixerit, Quid est imago Dei, nisi vultus Dei in quo signatus est populus Dei?

Deum nemo vidit unquam (Joan. IV), ait Joannes apostolus, nisi unigenitus Filius, qui est in sinu Patris [Col. 1080B] (Joan. I); et Moysi eadem summa majestas dixit: Non enim videbit me homo et vivere potest (Exod. XXXIII); qui si invisibilis est, imo quia invisibilis est, necesse est ut incorporeus sit; et si incorporeus est, necesse est ut corporaliter pingi non possit: igitur si invisibilis est et incorporeus, prorsus corporalibus materiis pingi non potest. Unde sollicitius nobis quaerendum est quid sit imago Dei, quidve vultus ejus, in quo signatus est populus Dei. Interrogemus ergo egregium praedicatorem, forsitan ab eo docti nosse valebimus quid sit imago Dei. Dic, Vas electionis, dic, doctor gentium, quid sit imago Dei. Gratias, inquam, agentes Deo Patri, qui dignos fecit nos in partem sortis sanctorum in lumine, qui eripuit nos de potestate tenebrarum, et transtulit in regnum Filii dilectionis [Col. 1080C] suae, in quo habemus redemptionem in remissionem peccatorum, qui est imago Dei invisibilis (Coloss. I). Dixi de imagine, dico etiam de figura. Novissimis diebus istis locutus est nobis Deus in Filio quem constituit haeredem universorum per quem fecit et saecula, qui est splendor gloriae et figura substantiae ejus, portansque omnia verbo veritatis suae (Hebr. I). Ecce, Paulo apostolo docente, didicimus Christum esse imaginem Dei, et illi hortantur materiales imagines hanc intelligere debere. Iste dicit eumdem Filium qui est unius cum Patre substantiae imaginem esse Dei et splendorem gloriae et figuram substantiae ejus, et illi dicunt opificum industria praeparatas figuras imaginem esse Dei. O exsecrabilis error! o impudens dementia! o improvida vecordia! tanto imaginum [Col. 1080D] amore exaestuans, ut ea quae de unigenito Dei Filio dicta sunt, materialibus figuris conferre non erubescas. Dicat etiam sanctissimus Augustinus quid sit imago Dei, qui ab illis hanc materialem existere dixisse criminatur. Ait enim: »In Deo conditio temporis vacat: non enim potest recte videri Deus in tempore generasse Filium per quem condidit tempora: [Col. 1081A] consequens autem est ut non solum imago ejus sit, quia de illo est, et similitudo, quia imago est, sed etiam aequalitas tanta ut nec temporis intervallum impedimento sit.« Dic itaque etiam tu, sanctissime Ambrosi, quid de hac imagine sentire te constet. Defende beatum Augustinum per te favente Deo ad fidei rudimenta conversum, quem vides nunc ab imaginum adoratoribus infauste criminatum. Praebe ei adminiculum, ut exuatur tanti criminis mole qui quondam per te exutus est haeretici dogmatis errore. »Prophetae, inquam, dicunt Christum qui est imago Patris invisibilis et figura substantiae ejus, quod ipse sit splendor lucis aeternae, et speculum sine macula Dei majestatis, et imago bonitatis illius.« Hoc ergo modo cum prophetis et apostolis Augustino meo, [Col. 1081B] imo vero Dei cultori, tutelam conferre curabo. Vide quanta dicantur: splendor, quod claritas paternae lucis in Filio sit; speculum sine macula, quod Pater in Filio; imago bonitatis, quod non corpus in corpore, sed virtus in Filio tota cernatur. Imago docet nos esse dissimiles, character expressum esse significat, splendor signat aeternum. Imago itaque non vultus est corporalis, non fucis composita, non ceris, sed simplex de Deo, egressa de Patre, expressa de fonte: per hanc imaginem Philippo Patrem Dominus monstravit, dicens, Philippe, qui me videt, videt et Patrem: et quomodo tu dicis, Ostende nobis Patrem? Non credis quia ego in Patre et Pater in me est. Vidit enim in imagine Patrem qui vidit in Filio (Joan. XIV). Vide quam imaginem dicat: imago veritas est, [Col. 1081C] imago ista justitia est, imago ista Dei virtus est; non muta, quia verbum est; non insensibilis, quia sapientia est; non inanis, quia virtus est; non vacua, quia vita est; non mortua, quia resurrectio est. Vides ergo quia dum imago dicitur, Patrem significat esse, cujus imago sit Filius, quia nemo potest ipse sibi imago sua esse. Quoniam igitur imaginem Dei non materiales imagines, ut illi garriunt, sed Dei Filium sanctorum Patrum sententiis approbavimus, restat ut qualiter in eo signati simus breviter explicemus. Signati itaque sumus in eo, quando secundum Apostolum in morte ejus baptizati sacrosancti unguinis liquore delibuti sumus, et accepimus Christiani nominis praerogativam, juxta illud quod ei in Canticis canticorum dicitur, Oleum effusum est nomen [Col. 1081D] tuum (Cant. I); impleturque divinum per Isaiam prophetam quondam promulgatum oraculum, quo ait, Servientibus vero mihi vocabitur nomen novum (Isa. LXII). Signamur ergo in eo qui secundum Apostolum signavit nos, et dedit pignus Spiritus in cordibus nostris, in quo etiam Spiritus pignore signati sumus in die redemptionis: signati autem sumus Spiritu Dei sancto, ut et spiritus noster et anima imprimantur signaculo Dei, et illam recipiamus imaginem ad quam in exordio conditi sumus, quam peccando nec in totum amisimus, nec in totum in nobis intemerata remansit; quia si hanc in totum amisissemus, nequaquam diceretur: Quanquam in imagine ambulet homo, [Col. 1082A] tamen vane conturbatur (Psalm. XXXIX); et si hanc in totum intemeratam conservassemus, nequaquam Apostolus diceret: Reformamini in novitate mentis vestrae (Rom. XII); et illud: In eamdem imaginem transformamur a claritate in claritatem (II Cor. III).



CAPUT XVII. Quod Gregorii Nysseni episcopi, ex quo illi ad suum errorem astruendum testimonia trahunt et vita nobis et praedicatio sit incognita.

Quid in hac parte nobis observandum sit, apostoli [a 1Kb] Pauli monitis perdocemur, qui ait: Probate spiritus an ex Deo sint; et iterum: Noli credere omni spiritui, sed proba mentem (I Joan. IV, in pr.); nam dum, ut praefati sumus, Gregorii Nysseni episcopi et vita nobis et praedicatio sit ignota, [Col. 1082B] testimonia quae de ejus opusculis proferuntur ad res dubias confirmandas, minus cernuntur esse idonea: unde ejus doctrina nec a nobis est insigni laude praeferenda, nec admodum reprehendenda, sed illius dogmate cum caeterorum dogmatibus quos ignoramus postposito, restat ut post propheticas et evangelicas sive apostolicas scripturas illustrium etiam Latinorum doctorum quorum nobis et vita et praedicatio innotuit, sive Graecorum qui et catholici fuerunt et a catholicis aeque in nostram linguam translati sunt, tantum dogmatibus contenti simus.



CAPUT XVIII. Quod non ad adorationem imaginum pertineat testimonium quod de sexta synodo protulerunt.

Textus sane testimonii quod de sexta synodo in [Col. 1082C] eadem nugarum agglomeratione, quae pro adorandis imaginibus scripta est, taxasse perhibentur, talis est: »In quibusdam venerabilium imaginis picturae agnus digito praecursoris monstratus designatur, quod in signum relictus est gratiae, verum nobis per legem praemonstrans agnum, Christum Dominum nostrum.« Qui tamen quanquam non ita ab illis prolatus sit sicut in eadem synodo habetur, nec sic quidem ut ab illis usurpatus est, cujusdam imaginum adorationis quamdam fecisse dignoscitur mentionem; sed cum pene nullum habeat latinae integritatis vigorem, sensuque sit tepidus verbisque illepidus, et quadam ex parte ratione nudatus, nullum tamen eorum errori adminiculum praebere monstratur.



CAPUT XIX. Quod sententia Joannis Constantinopolitani episcopi, quam illi in testimonium adorandarum imaginum trahunt, non ad id quod illi putant pertinere dignoscitur.
[Col. 1082D]

Sed neque sententia Joannis Constantinopolitani episcopi, quanquam ab illis mutilata sit, sicut et caeterae sanctorum Patrum sententiae quas in ejusdem synodi scriptura depravatas ab illis reperimus, quoddam illorum errori deferre creditur adjutorium: quippe cum in eadem non illarum imaginum quaedam mentio sit quae in basilicis esse consueverunt, sed illarum quas gentili et superstitioso ritu Romanorum imperatores ostentabiliter ob sui favoris [Col. 1083A] arrogantiam adorare censuerunt. Quam quidem sacrilegam impietatem ita nullos antiquorum regum reperimus habuisse, sicut et pene nullam gentem tantae crudelitatis tantorumque idolorum servitiis subditam, ut illam, uspiam legimus exstitisse. Magnae ergo crudelitatis et revera magnae crudelitatis et fortitudinis quondam fuit, quae a propheta Daniele in expositione quadrifidae statuae, quae quatuor fortissimorum mundi regnorum praesagium fuit, post caput aureum, quod Assyriorum sive Chaldaeorum regnum signavit; pectus vero argenteum, quod Medorum Persarumque regnum figuravit; femora vero aerea, per quae Macedonum regnum monstratum est, in cruribus ferreis designata est: et quomodo ferrum conterit et domat omnia, ita [Col. 1083B] haec pene omnia regna edomuit. Quae etiam a praefato propheta in quatuor bestiarum visione post laeenam, per quam Babyloniorum regnum monstratum est, et ursum per quem Medorum et Persarum regni successio designata est, sive pardum per quem Macedonum regnum figuratum est, quarto nimirum loco sicut in statua in cruribus ferreis, ita etiam in bestiis quaedam terribilis ac formidolosissima bestia dentes ferreos habere describitur, de qua nunc dicere longum est: in qua non sint, sicut in caeteris bestiis, singula, sed omnia quae in superioribus fuere crudelitatis indicia, quae gentes quas delevit, devorasse, quas vero tributis addixit, pedibus conculcasse dicitur, et in tantum daemonum culturis inservivit, ut quarumdam gentium quas [Col. 1083C] subegerat idola suis nihilominus idolis socians infeliciter adoraret. Unde vanissimum et ab omni ratione seclusum est, ab ea re intra sanctam Ecclesiam sumere exempla quae propter gentilitatis maculam prorsus a catholicis creditur abdicata: nisi forte illud in hac parte concedatur, ut ab errore error fulciatur, et res vana rem nihilominus vanam habeat in exemplum, resque obliqua a re non recta putetur accipere posse munimen. Textus igitur sententiae Joannis (si tamen ejusdem Joannis est) hoc modo in eadem dementissima synodi lectione taxatus habetur: »Nonne eum qui induetur injurias? nescis quia si quis imaginem imperatoris injuriat, ad eum ipsum imperatorem principaliter dignitati [Col. 1083D] ejus affert injuriam? Nescis quia si quis imaginem ex ligno aut ex colore detrahet, non sicut ad elementum sine anima ausus judicatur, sed sicut adversus imperatorem dissegregata imaginem totidem imperatoris gestans ei, injuriam ad imperatorem deducit?« Et iterum idem de eodem Patre, sermone in quinta feria Paschae: »Omnia facta sunt propter gloriam Dei: usu vero nostro nubes ad imbrium ministerium, terram ad fructuum abundantiam, mare navigantium absque invidia omnia famulantur homini, magis autem imagini Dei. Neque enim quando imperialis vultus et imagines in civitates introducuntur, et obviant judices et plebes cum laudibus, non tabulam honorantes neque effusae cerae scripturas, sed figuram imperatoris, sic et creaturam [Col. 1084A] non terrenam speciem honorat, sed eadem ipsam coelestem figura reveretur.« Quae sententia quanquam locutionum phaleris et verborum eruditione careat, et procul a negotio cui imposita est evagari credatur, nec illorum assertioni eam praebere solatium, nec nostrae constat quoddam conferre dispendium, nec aliquod Christianae religionis sensibus inculcare dissidium: praesertim quae ne divinae imaginis characterem in nobis malis operibus inquinemus, neve ei ad cujus imaginem et similitudinem conditi sumus peccando ejusque imaginem et similitudinem polluendo injuriam irrogemus, hoc dicere videatur, ut quisquis imperatoris imagini injuriam irrogat, non imagini, sed eidem imperatori injuriam irrogare credatur. Quod autem dixit, nubes, [Col. 1084B] terram sive mare famulari imagini Domini, non hoc pro manufacta et irrationabili imagine dixit, si tamen idem quem illi dicunt aut quislibet catholicus dixit, sed aut pro Christo, qui est imago Dei, cui flectitur omne genu coelestium, terrestrium et infernorum, aut pro homine, qui utique ad Dei imaginem conditus pene omnibus visibilibus creaturis praelatus est. Quod si quis contentiosus pro insensatis dictum fuisse arbitretur imaginibus, asseveret quo pacto, quove modo, quave familiaritate, nubes, terra, mare imaginibus famulentur, et mox assertionem suam magna ex parte fultam habere dignoscetur. Si ergo vulgus partim laetitiae bacchatu effrenis, partim saecularis pompae novitate arcessitus, partim ventosi honoris inflatione cupidus, partim [Col. 1084C] adulationis vitio famulatus, partim publicae securis metu perterritus, imperatorum imagines vanis et perniciosis laudibus honorat, quid ad nos qui gloriamur in cruce Domini nostri Jesu Christi, per quem nobis mundus crucifixus est nosque mundo? quorum conversatio in coelis est, qui cum Apostolo dicimus, Nobis quibus Christus crucifixus est, quid nobis cum foro? (I Cor. VI), qui tanto errori obniti potius quam assensum praebere debemus, qui non solum ab eo exemplum ad adorandas imagines minime sumere, sed etiam eum cum suis sequacibus prorsus exsecrari debemus.



CAPUT XX. Quod non ad adorationem imaginum pertineat, ut illi asserunt, sententia beati Cyrilli in expositione Evangelii secundum Matthaeum.
[Col. 1084D]

In eo etiam quod dicunt beatum Cyrillum Alexandrinae urbis antistitem dixisse: »Depingitur enim fides quod in forma Dei existit verbum, sicut et nostrae vitae redemptione oblatus est Deo, secundum nos similitudine et factus homo,« quanquam aut interpretis imperitia, aut scriptoris vitio semiplenum sensum habere videatur, non tamen ibi quodammodo imaginum adoratio innuitur: sed neque in eo quaedam hujus erroris, non dicam affirmatio, sed nec etiam mentio fit, quod dicunt eum post pauca dixisse: »Imaginum nobis explent opus parabolae significantium virtute, cui quomodo et oculorum adhiberi et palpatu manus afferri in vestigiis mentibus [Col. 1085A] inadparabiliter habens visionem.« Quoniam ergo hic liber apud nos non habetur, qui utique Graeco sermone editus esse a praefato doctore perhibetur, hujus capituli sensus in incompositis et in impropriis dictionibus ita nobis per conjecturam sensus quaerendus est, veluti quis in pulvereis vel in cujuslibet materiae sordidis involucris nummos quaerat. Hoc enim, ut conjicimus, hujus capituli textus significare videtur, quod dum Christus in forma Dei existens Verbum, nostrae carnis similitudine indutus et factus est homo, et pro nostrae vitae redemptione oblatus Deo in se vera Patris imagine ejusdem Patris visionem nobis ostendit juxta illud: Qui videt me, videt et Patrem (Joan. XIV); et in parabolarum imaginationibus, ita nostris [Col. 1085B] sensibus mysteriorum significavit arcana, sicut in imaginibus, earum rerum cujus sunt imaginatio quodammodo monstratur: hoc quidem juxta conjecturae ambiguitatem, caeterum exclusis dubietatis ambagibus, nullam hic imaginum adorationem designari manifestum est.



CAPUT XXI. Quod non sit contra religionem Christianam, ut illi dicunt, non colere et non adorare imagines.

Magna quidem sunt Christianae religionis instrumenta, quae quanquam ex fidei soliditate et ex dilectione Dei et proximi pendeant, singillatim enumerare longissimum est: inter quae nullum penitus locum imaginum cultus et adoratio tenent, quoniam quidem nullo antiquitatis instituuntur documento, [Col. 1085C] vel fulciuntur exemplo, sed pene cunctarum divinarum Scripturarum abdicantur eloquio. [a 1Kb] Solum namque Deum colere, ipsum adorare, ipsum glorificare debere, totius divinae Scripturae tuba terribilis intonat. Unde cavendum illis est, et modis omnibus pertimescendum, ne dum imaginum cultum et adorationem Christianae religioni ingerere nituntur, singularem unius Dei cultum et adorationem frustrari videantur. Quae duo ita inter se mutuo reluctantur, ut si unum steterit, aliud stare non possit. Si enim singularis cultus soli et uni Deo debitus inconvulsus erit, et revera inconvulsus erit, imaginum cultus modis omnibus cassabitur: et si imaginum cultus non convellatur, soli et uni Deo cultus debitus non erit singularis. Ac per hoc si [Col. 1085D] religionis Christianae arx sive munimen et gloriosum insigne unius Dei cultus et adoratio est, imo quia est, hanc imaginibus vel quibuslibet rebus exhibere contra religionem Christianam est; et si has non adorare seu colere contra religionem Christianam est, ut illi delirant, solum Deum adorare seu colere, ejusque cultus et adorationis arcem singularem esse fateri contra religionem Christianam erit. Solus igitur Deus colendus, solus adorandus, solus glorificandus est, de quo per prophetam dicitur, Exaltatum est nomen ejus solius (Psal. CXLVIII); cujus etiam sanctis qui, triumphato diabolo, cum eo [Col. 1086A] regnant, sive quia viriliter certaverunt ut ad nos incolumis status Ecclesiae perveniret, sive quia eamdem ecclesiam assiduis suffragiis et intercessionibus adjuvare noscuntur, veneratio exhibenda est: imagines vero omni sui cultura et adoratione seclusa, utrum in basilicis propter memoriam rerum gestarum et ornamentum sint, an etiam non sint, nullum fidei catholicae afferre poterunt praejudicium, quippe cum ad peragenda nostrae salutis mysteria nullum penitus officium habere noscantur.



CAPUT XXII. Quod non bonam habeant memoriam qui ut non obliviscantur sanctorum vel certe ipsius Domini, idcirco imagines erigunt.

Mihi autem, ait Propheta, adhaerere Deo bonum est (Psal. LXXIII); qui cum sit spiritus, juxta illud, [Col. 1086B] Dominus Deus spiritus est (Joan. IV), et in spiritu et veritate adorari debeat, non ei carnaliter, sed spiritaliter quis adhaerere potest, nec corporalibus ei sensibus sed rationali animae intuitu jungi valet. Quamobrem, ut ait sanctissimus Augustinus, »Saluberrime admonemur averti ab hoc mundo qui profecto corporeus est et sensibilis, et ad Deum, id est, veritatem quae intellectu et interiore mente capitur, quae semper manet, et ejusdem modi est quae non habet imaginem falsi, a quo discerni non possit, tota alacritate converti.« Ad contemplandum itaque Christum, qui est Dei virtus et Dei sapientia, sive ad intuendas virtutes quae ab eo in sanctis ejus derivatae sunt, non corporeus nobis visus, quem [Col. 1086C] communem cum irrationalibus animantibus habemus, sed spiritalis est necessarius, quem sibi impertiendum Propheta a Domino postulabat cum dicebat: Revela oculos meos, et considerabo mirabilia de lege tua (Psal. CXIX). Hunc ergo spiritalem auditum non carnales aures, Dominus quaerebat cum dicebat, Qui habet aures audiendi audiat (Matth. XI, Marc. IV, Luc. XIV). His sensibus privari pro culpa perfidiae populum Israel, non membris debilitari jubet, cum Isaiae prophetae dicit: Excaeca cor populi hujus, et aures ejus aggrava, et oculos ejus claude, ne forte videant oculis suis, et auribus suis audiant, et corde suo intelligant (Isa. VI). Quae dum ita se habeant, magna se caecitate obrutos esse fatentur qui vim illam animae, quae memoria nuncupatur, [Col. 1086D] ita se vitiatam habere demonstrant, cui nisi imaginum adminiculum suffragetur, ab intentione servitutis Dei et veneratione sanctorum ejus recedere compellatur; nec se idoneos arbitrantur mentis oculum supra creaturam corpoream levare ad hauriendum aeternum lumen nisi creaturae corporeae adjutorio fulciantur. Sed ne forte sui erroris murum his tentent tueri munitionibus eo quod et nos ob memoriam rerum gestarum imagines quibuslibet habendas esse concedimus, his a nobis eorum firmitas arietibus, tantis veritatis quatietur impulsibus quod aliud est eas habere oblivionis timore, [Col. 1087A] aliud ornamenti amore; aliud voluntate, aliud indigentia; aliud idcirco videre ne Dei et sanctorum ejus valeat quis oblivisci, aliud ideo spectare ut gestarum rerum possit reminisci; aliud est eas res videre quae, nisi videantur, non obsunt, aliud eas quae, nisi ut videantur, officiunt, cum videlicet sine imaginum intuitu homo salvari possit, sine Dei vero notitia omnino non possit. Cum ergo mens hominis ita ei inhaerere debeat ad cujus imaginem condita est, ut nulla creatura interposita ab ipsa veritate, quae Christus est, formetur, dementissimum est eam interpositis materialibus imaginibus ne ejus oblivionem patiatur admoneri debere, cum videlicet hoc infirmitatis sit vitium, non libertatis indicium. Quia vero descensio Christi ad [Col. 1087B] inferos, sive ascensio ejus ad coelos, sive spei nostrae fructus non in rebus visibilibus sed in corde tantum quaerendus sit, Paulus apostolus testatur cum dicit, Spes quae videtur non est spes: quod enim videt quis, quid sperat? Si autem quod non videmus speramus, per patientiam exspectamus (Rom. VIII). Et iterum, Ne dixeris in corde tuo, Quis ascendit in coelum? id est, Christum deducere: vel quis descendit in abyssum? Hoc est Christum ex mortuis revocare. Sed quid dicit Scriptura? Prope est verbum in ore tuo, et in corde tuo, hoc est, verbum fidei quod praedicamus, quia si confitearis in ore tuo Dominum Jesum, et in corde tuo credideris quod Deus illum suscitavit a mortuis, salvus eris: Corde enim creditur ad justitiam, oris autem confessio fit [Col. 1087C] ad salutem (Rom. X). Multa quidem ad rem pertinentia et huic negotio necessaria in hoc capitulo dici poterant, si brevitas, cui studemus, permitteret.



CAPUT XXIII. Quod contra beati Gregorii Romanae urbis antistitis sententiam institutum sit imagines adorare seu frangere.

Imagines sane quarum insolentissimae adorationis amor Constantino et matri ejus Haerenae necnon et Tarasio Constantinopolitano episcopo exercendae synodi causa exstitit, quorum discutiendus error praesentis nobis disputationis materiam praebuit, a beato Gregorio Romanae urbis antistite et adorari prohibentur [Col. 1087D] et frangi, qui non longe a causa vagantibus verbis nullisque dubietatis ambagibus involutis sermonibus, sed proprie ac pure, quid in hac parte observandum quidve tenendum sit Sereno Massiliensi episcopo suis mandavit apicibus. Nam dum isti praedecessores sive parentes suos qui eas fregere exsecrabiliter damnare perhibeantur, et illi istos qui eas adoraturi erant abominabiliter damnasse credantur, inter has diversi erroris acies ad unius socordiae bivium tenentes medium, [a 1Kb] se praefatus interponit [Col. 1088A] antistes, et utrique parti inter se mutuo confligenti arma praebet, cum et istos qui eas adorant cum illis qui eas fregere: et illos qui eas fregere cum istis qui eas adorant pontificalis teli cuspide ferit. Et istis hinc adorantibus, illis inde frangentibus spretis, nostrae partis sibi Ecclesiam asciscit, quae mediocritatis callem recti itineris carpens, et in ornamentis ob memoriam habere concedit, et istos hinc adorantes, illos illinc frangentes despiciendo postponit: sic enim praefatum Serenum et laudasse quia adorare prohibuerit, et reprehendisse quia fregerit, idem venerabilis papa perhibetur: »Perlatum, inquit, ad nos fuerat quod inconsiderato zelo succensus sanctorum imagines sub hac quasi excusatione ne adorari debuissent, confringeres: et quidem qui eas adorare [Col. 1088B] vetuisses omnino laudavimus, fregisse vero reprehendimus.« Et post pauca: »Frangi ergo non debuit quod non ad adorandum in ecclesiis, sed ad instruendas solummodo mentes fuit nescientium collocatum. Et quia in locis venerabilibus sanctorum depingi historias non sine ratione vetustas admisit, si zelum discretione condisses, et ea quae intendebas salubriter obtinere et collectum gregem non dispergere, sed potius poteras congregare.« Putabat enim idem venerabilis praesul in imaginum comminutione populares animos perturbatos, et ideo pusillorum scandalum pertimescens haec inferebat. Unde et in subsequentibus eum instruit qualiter eas et habere in ecclesiis quibuslibet permittat, et adorare modis omnibus devitet. Ait enim: »Convocandi sunt diversi [Col. 1088C] Ecclesiae filii eisque Scripturae sacrae est testimoniis ostendendum, quia omne manu factum adorari non liceat, quoniam scriptum est: Dominum Deum tuum adorabis et illi soli servies: ac deinde subjungendum, Quia picturae imaginum quae ad aedificationem imperiti populi factae fuerant, ut nescientes litteras ipsam historiam intendentes quod dictum sit discerent, transisse in adorationem videras, idcirco commotus es ut eas imagines frangi praeciperes: atque eis dicendum, Si ad hanc instructionem ad quam imagines antiquitus factae sunt habere vultis, in ecclesiis eas modis omnibus et offerri et haberi permittas, atque indica quod non tibi ipsa visio historiae, quae pictura teste pandebatur displicuerit, sed illa adoratio quae picturis fuerat incompetenter exhibita. Atque in [Col. 1088D] his verbis eorum mentes demulcens eos ad concordiam tuam revoca: et si quis imagines facere voluerit, minime prohibe, adorare vero imagines omnibus modis devita.« Ecce quo magisterio quove documento venerandi pontificis imbuti imagines in ecclesiis habere non renuimus, sed earum adorationem prorsus abdicamus; cujus institutis contraire se, quisquis eas vel frangit vel adorat, modis omnibus recognoscat.



CAPUT XXIV. Cum praeter Deum solum nihil aliud debeat adorari, aliud est hominem adorare charitatis et salutationis officio, aliud imagines manufactas.
[Col. 1089A]

Adeo genus humanum Deus dilexisse credendus est, ut in ipso conditionis ejus exordio non utcunque, sed ad suam imaginem et similitudinem id condiderit, et creaturis caeteris praetulerit, et a florigerae sedis felicitate per peccata ad hujus mortalitatis aerumnas transmissum stupendis miraculis et luculentis vatum oraculis erudire per momenta temporum non desierit: et angelis qui utique ab eo peccando discesserant, perpetua damnatione multatis, ut id denuo civibus aethereis pro quorum societate condiderat, sociaret, hominem assumere non despexerit, dicente [Col. 1089B] Apostolo: Nusquam enim angelos apprehendit, sed semen Abrahae apprehendit (Hebr. II). Unde datur intelligi aliud et longe aliud esse hominem adorare salutationis gratia, qui tot meritorum praerogativis pollet, aliud imagines quae his omnibus carent; aliud est hoc homini humilitatis gratia exhibere qui opus Dei est, quam imagini quae opus artificis est; aliud est illam naturam humilitatis officio adorare quae in coeli rege ab angelis et archangelis adoratur, aliud illam quae usibus non solum hominum, sed et caeterorum animalium adhibita famulatur. Quantum ergo opera Dei eminent humanis operibus, efficientia effectis, rationabilia irrationabilibus, sensibilia insensibilibus, viventia non viventibus, tantum adoratio quae, ut praedicimus, humilitatis et salutationis officio erga [Col. 1089C] homines agitur, adorationi quae imaginibus superstitiose et superflue exhibetur.

Quoniam quidem homines Deus non imagines diligere jussit, propter homines Filium suum in mundum, non propter imagines misit; ab hominibus Pater vocari, non ab imaginibus voluit, et Dominus in Evangelio non ait: Nolite scandalizare unam de imaginibus istis, sed, unum de pusillis istis: quoniam angeli eorum semper vident faciem Patris mei qui in coelis est (Matth. XVIII); et Apostolus invicem nos honore praevenire (I Pet. II), non imagines honorare hortatur. Quia ergo melior sit opifex opere et efficiens effectis, liber Sapientiae testatur, ait enim: Nemo enim sibi similem homo poterit Deum fingere: cum sit [Col. 1089D] enim mortalis mortuum fingit manibus iniquis (Sap. XV). Melior est enim ipse his quos colit, quia ipse quidem vixit, cum esset mortalis, illi autem nunquam; et beatus Augustinus ait: »Fateor tamen altius demersos esse qui opera hominum deos putant, quam qui opera Dei.« Hoc quidem de idolis eorumque cultoribus. Caeterum illi qui intra sanctam Ecclesiam in sacro eloquio solum Deum adorandum solumque colendum praedicant, et ut imagines adorentur synodos aggregant, videant ne forte domesticam pacem intestino bello perturbent et prosperitatem rerum nostrarum isto errore quasi quodam civili bello commaculent. Quod facillime vitare poterunt si intra metas propheticae et evangelicae sive apostolicae praedicationis contineantur, et exclusis vocum novitatibus [Col. 1090A] sanctorum Patrum solummodo institutis contenti sint.



CAPUT XXV. Quod nusquam ab apostolicis exemplis aut verbis, ut illi garriunt, imagines adorare institutum sit.

Ecclesiasticae norma institutionis prophetarum et apostolorum vel ipsius Domini aliquando nobis commendatur verbis, aliquando exemplis, aliquando obumbratis, aliquando patefactis monstratur oraculis, nonnunquam etiam figuratis, nonnunquam simplicibus perdocetur eloquiis, inter quae omnia omnium rerum adoratione inhibita, salva adoratione qua nos mutuo salutantes adoramus, solius Dei adoratio instituitur. Nam dum hanc imaginibus hi qui illarum cremantur amore exhibendam ab apostolis fateantur [Col. 1090B] esse traditam, dicant necesse est quibus ab illis exemplis sit institutum, quibusve documentis constet esse promulgatum. An forte Petrus hanc imaginibus exhibendam instituit, qui Cornelium ne se adoraret blande compescuit? An Joannes, qui angelum adorare cupiens, ne id faceret, sed ut Deum adoraret audivit? An Paulus, qui hanc superstitiose Lycaonibus sibi inferre cupientibus expavit? An Barnabas qui hanc pariter cum Paulo refugiit? Cum ergo angelus et apostoli se adorari prohibeant, quis tam vecors tamque vesanus est qui dicere audeat eos imagines adorari instituisse: praesertim qui etsi se adorari deberent, cum videlicet alterius meriti alteriusve definitionis sint angeli, sive homines, et alterius imagines. Si igitur angeli sive homines, ut praesentis [Col. 1090C] exempli ratio docet, minime adorandi sunt, salva adoratione quae charitatis et salutationis officio exhibetur, multo minus imagines quae rationis expertes sunt, nec salutatione nec adoratione dignae eo quod insensatae sint, adorandae sunt: quae si adorandae non sunt, imo quia non sunt, duplex illi in hac parte deliquium patrare perhibentur sive quia eas adorant, sive quia ut hoc facerent ab apostolis sibi traditum esse mentiuntur. Apostolus denique Paulus evangelicus ille stabularius, qui a visione patriae coelestis genus humanum digressum, et ad hujus defectionis aerumnas dilapsum, et a malignis spiritibus vulneratum, a custode omnium ad sanandum praedicationis verbis lenibus et austeris accepit, cui Redemptor duplicis scientiae sive duorum Testamentorum pecuniam concedit, [Col. 1090D] et si quid ad erudiendum redemptum populum consilium dans supererogaverit, redditurum se ei esse promittit, nec in his de quibus libere praecepta dat, nec in his de quibus supererogans consilium dat, sicut de virginibus fecisse perhibetur, nihil tale de imaginum adoratione, ut illi somniant, uspiam instituisse vel praecepisse reperitur. Nam et idem doctor gentium cum discipulis Timotheo et Tito scriberet, instruens eos et docens de ordinatione episcopatus, presbyterii et diaconii et omnis ecclesiasticae disciplinae, sive de spiritali conversatione et haereticis vitandis, ideo imaginum adorationem minime instituit, quia hanc a religione Christiana alienam esse cognovit: qui et in caeteris epistolis quas universo orbi scripsit, [Col. 1091A] quae vitanda essent quaeve sequenda edocens, hanc penitus rem parvipendit, quam nec abnuere quemdam errorem, nec statuere quamdam credidit esse virtutem. Qui ergo has non adorare scelus, has autem adorare inter prima fidei sacramenta ab apostolis institutum esse delirant, perpendant quoniam idem Vas electionis nec eas spernere inter scelera enumerat, cum dicit: Manifesta sunt autem opera carnis quae sunt fornicatio, immunditia, impudicitia, luxuria, idolorum servitus, veneficia, inimicitiae, contentiones, aemulationes, irae, rixae, dissensiones, sectae, haereses, invidia, homicidia, ebrietates, comessationes, et his similia quae praedico vobis sicut praedixi, quoniam qui talia agunt regnum Dei non consequentur (Gal. V). Nec eas adorare inter spiritales fructus enumerat, [Col. 1091B] cum dicit, Fructus autem spiritus est, charitas, gaudium, pax, patientia, longanimitas, bonitas, benignitas, fides, modestia, continentia: adversus hujusmodi non est lex: qui autem sunt Christi, carnem suam crucifixerunt cum vitiis et concupiscentiis (Ibid.). Sed neque in eadem eloquentiae venustate, qua sensus suos quibusdam rivulis per membra et caesa et decentes circuitus rhetorico de flumine derivans ab anaphora incipit, et per decurrit, et contraria contrariis per topicorum argumentationem quam philosophi a contrariis nominant opponens, pulcherrimis antithetis, orationem suam honestat; ubi hujus vitae tempus acceptabile, poenitentiae videlicet aptum, et dies salutis id est ad bene agendum aptos, denuntiat, inter caeteras quas enumerat virtutes hujusce [Col. 1091C] adorationis quamdam vel levem fecisse noscitur mentionem. Ait enim: Ecce nunc tempus acceptabile, ecce nunc dies salutis: nemini dantes ullam offensionem, ut non vituperetur ministerium nostrum, sed in omnibus exhibeamus nosmetipsos sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in vigiliis, in jejuniis, in castitate, in scientia, in longanimitate, in suavitate, in Spiritu sancto, in charitate non ficta, in verbo veritatis, in virtute Dei, per arma justitiae a dextris et a sinistris, per gloriam et ignobilitatem, per infamiam et bonam famam, ut seductores, et veraces: sicut ignoti, et cogniti: quasi morientes, et ecce vivimus: ut castigati, et non mortificati: quasi tristes, semper autem gaudentes: sicut [Col. 1091D] egentes, multos autem locupletantes: tanquam nihil habentes, et omnia possidentes (II Cor. VI). In quo virtutum catalogo, ut praefati sumus, idem egregius praedicator imaginum adorationem insereret, si hanc harum sociam Ecclesiaeque proficuam esse decerneret, quam dinumerare ideo distulit quia hanc utilem minime esse persensit.



CAPUT XXVI. Quod non parvi sit erroris manufactas imagines arcae testamenti Domini coaequare conari, ut illi in sua synodo facere conati sunt.

Magnae absurditatis imo temeritatis est arcae testamenti Domini imagines coaequare conari, cum tot mysteriorum indiciis ab illa noscantur differre; et [Col. 1092A] rei quae condita est Dominicae vocis imperio res assimilare quae cujuslibet artificis conduntur arbitrio. Siquidem illa condita est Domino imperante, istae conduntur artis industria juvante; illa a sancto viro Moyse, istae a quolibet opifice; illa a legislatore, istae a pictore; illa redundet mysteriis, istae colorum tantummodo fucis; illa et praesentibus fuerit in miraculorum stuporem, et de futuris mystica quaedam et arcana significarit; istae et praesentibus miraculis, et futurorum significationibus nudae rei cujus sunt tantum memoriam ingerant. De cujus typicis praefigurationibus sive horum quae intra eam sunt in superiore libro monstratum est, nunc vero quantum a manu factis imaginibus differat, breviter exsequendum est. Qui igitur materiales imagines [Col. 1092B] a quibuslibet opificibus conditas, arcae testamenti Domini, quae Domino imperante, Moyse obediente, condita est, aequiparare contendunt, inveniant, si queunt, opificem qui Moysi meritis aequiparari queat, qui flumineis sit fluctibus expositus, cujus salus inter lymphaticos cursus Deo soli relinquatur, a quibus exceptus et matri restituatur, et ab his quibus perimi jussus fuerat, deliciosissime ali jubeatur: qui omni sapientia Aegyptiorum eruditus sit, qui videat arboreos ramos incendia pati et non uri, qui miretur fragilem materiam admirabili igne, nec modicum nulla ei dando alimenta pati dispendium, vel potius inde voce emissa se ex nomine vocari, et mystica sibi praecepta et spem liberandae gentis et adipiscendae paternae promissionis dari; qui obstupescat [Col. 1092C] suae virgae rigorem in sinuosum conversum esse draconem, cujus administratione Nilicolae decem prodigiosis feriantur plagis, qui Aegyptiis opibus ditatis cuneis, et aequoreos fluctus pede sicco transmeantibus, dux fieri valeat; qui amaras aquas in dulcem convertat saporem, et jejunam silicem ictu virgae undifluum cogat evomere liquorem; qui extensione manuum hostiles tumultus vinci compellat, et suos victoria potiri concedat; qui inter terrificos tubarum strepitus, et fulminum coruscationes, et nubis densissimae obumbrationem, et crepitantium ignium rogos exterritus et tremebundus montem conscendat, legem accipiat, et inter Deum et homines verus interpres a Domino promulgata praecepta populis observanda demonstret; qui secundum exemplar [Col. 1092D] quod ei in monte monstratum fuerit, tabernaculum faciat, quod cum ingressus fuerit gloria Domini operiat; qui sit mitissimus super omnes qui morantur in terra, ad quem loquatur Deus facie ad faciem, sicut loqui solet homo ad amicum suum; qui donec sol quater decies ortum occasumque perficiat, omni cibo penitus potuque careat, cujus facies nimio splendore vix intueri queat; qui de duobus regibus mirabiliter triumphet, qui quater tricenis annorum cursibus exemptis nec oculorum caliginem, nec dentium motionem patiatur; qui faciat ex qualibet materia imaginem quae tot redundet mysteriis et exuberet sacramentis, ut in ejus superficie tremenda audiantur oracula; ante cujus conspectum [Col. 1093A] hostica terrore quatiantur agmina, et per medium sui arentem praestent transeuntibus tramitem flumina, et antiquae urbis in momento funditus eversa pugnacibus legionibus ingressum undique praebeant moenia, quae vocetur scabellum pedum Dei nostri; ad cujus introitum pavendis hostium regio feriatur flagellis, quam indomitae contra naturam vaccae vitulis post terga relictis ad Israeliticam terram plaustri novi gestamine trahant, ad cujus regressum stupendis indigenae terreantur miraculis, antequam egregius propheta et rex infulatus magna cum exsultatione ludere non erubescat, et eam ad locum destinatum in musicis concentibus hymnorumque suavisonis modulaminibus introducat: quae dum et suis et opificis tot signorum emicuerit praerogativis, [Col. 1093B] non immerito arcae testamenti Domini poterit coaequari. Cum ergo nec tanti meriti opifex, nec tantae gloriae opificium reperire valuerint, restat ut legislatorem nostrae aetatis hominibus, et arcam testamenti Domini manufactis imaginibus modis omnibus anteponant; nec res tam viles tamque mysteriis nudas rei tam sublimi totque mysteriorum insignibus exuberanti aequiparare conentur. Nam si, ut illi delirant, imagines arcae testamenti Domini assimilari queunt, necesse est ut quiddam sit circa eas quod propitiatorio assimilari queat, necesse est ut metuenda inde oracula dentur. Non autem inde quaedam oracula dantur: non igitur, ut illi desipiunt, imagines arcae testamenti Domini assimilari queunt.



CAPUT XXVII. Quod magnae sit temeritatis ingentisque absurditatis saepe memoratas imagines corpori et sanguini Dominico aequiparare velle, sicut in eadem vanitate quae pro illis scripta est legitur.
[Col. 1093C]

Cum Dominus in Evangelio dicat: Veri adoratores adorabunt Patrem in spiritu et veritate (Joan. IV), miramur eorum vesaniam qui in adorandarum imaginum tantam exarsere socordiam, ut cum eas nec spiritum nec veritatem esse constet, non solum adorare, sed etiam corpori et sanguini Dominico aequiparare eas praesumant dicentes: »Sicut corpus Dominicum et sanguis a fructibus terrae ad insigne mysterium transit, ita et imagines artificum industria compaginatae ad earum personarum in quarum similitudinem compaginantur, transeant venerationem.« Cum scilicet corporis et sanguinis Dominici [Col. 1093D] sacramentum ad commemorationem suae passionis et nostrae salutis nobis concessum ab eodem mediatore Dei et hominum, per manum sacerdotis et invocationem divini nominis conficiatur, imagines vero nullius manus impositionis vel consecrationis mysterio indigentes, non ab aliis nisi ab his qui pictoriae artis experientia imbuti sunt et conficiendorum colorum peritiam habent, vel ab his qui fabrilis vel caelaturae vel certae alicujus artis comperta institutione et cognita vi materiae vultus componunt, formari et compaginari noscantur. Et nimirum ad norum consecrationem sacerdos infulatus, circumstantis populi deprecationes suis precibus miscens, cum interno rugitu memoriam faciat Dominicae passionis, [Col. 1094A] et ab inferis resurrectionis, necnon et in coelos gloriosissimae ascensionis, et haec perferri per manus angeli in sublime altare Dei et in conspectum majestatis deposcat: pictor vero patrandi operis loca congrua appetens, in harum formatione colorum tantum venustatem et operis supplementum quaerat. Nimium igitur nimiumque a veritatis, rationis et discretionis tramite distat, qui corpori et sanguini Dominico imagines aequiparare conatur. Nam Melchisedech rex Salem, sacerdos Dei summi, in typo Dominici corporis et sanguinis, non imaginem quamdam, sed panem et vinum legitur obtulisse. Nam et Mosaico ore in praefiguratione nostri Redemptoris, cujus carnem in remissionem peccatorum sumimus, et sanguinis tinctione percutientis [Col. 1094B] angeli impetum evadimus, agnus per familias comedi jubetur, et colendarum vel adorandarum imaginum usus omnino abdicatur. Psalmographus quoque et panem angelorum, Christum videlicet, ab hominibus manducandum, et imaginum conditores similes his quae conduntur imaginibus fieri suavisona modulatione cantavit. Ipse namque auctor humani generis, qui pro salute nostra carnem nostri causa non est dedignatus accipere, cum et Veteris Testamenti terminum et Novi, appropinquante suae sacratissimae passionis die, salutiferum constitueret initium, et in se lapide angulari duos ex adverso parietes connectens, et secundum Apostolum faciens utraque unum, accepto pane, benedicto ac fracto, hoc salutare discipulis dedit praeceptum: [Col. 1094C] Accipite, inquit, et manducate, hoc est corpus meum: similiter et calicem postquam coenavit accipiens, dedit discipulis suis dicens, Accipite et bibite: hic est enim calix sanguinis mei Novi et aeterni Testamenti qui pro vobis et pro multis effundetur in remissionem peccatorum. Haec quotiescunque feceritis, in mei memoriam facietis (I Cor. XI). Cum ergo istius evidentissimi et sacrosancti mysterii et per Veteris Testamenti mysticas figuras, et per Novi institutionem salutiferum et luce clarius teneat Ecclesia documentum, adorandarum imaginum huic non est coaequandus insolentissimus usus, qui videlicet non solum fieri non jubetur, verum etiam et per paginam Veteris Instrumenti interdicitur, et in Novi serie Testamenti non solum non conceditur, verum etiam reprehenditur. [Col. 1094D] Qui enim dixit: Caro mea vere est cibus et sanguis meus vere est potus (Joan. VI); et: qui manducat meam carnem et bibit meum sanguinem, in me manet et ego in illo (Ibid.), non dixit: Imago mea vere est vita, et pictura nomini meo ascripta vere est salus, et qui pingit meam similitudinem, et adorat meam imaginem manufactam, in me manet et ego in illo. Et qui dixit, Nisi manducaveritis carnem filii hominis, et biberitis ejus sanguinem, non habebitis vitam in vobis (Ibid.), non dixit, Nisi depinxeritis meam imaginem, et adoraveritis meam pictoria arte constructam similitudinem, non habebitis vitam in vobis. Qui igitur dixit: Ego sum panis vivus qui de coelo descendi, si quis ex ipso manducaverit non morietur, [Col. 1095A] sed habebit vitam aeternam, et ego suscitabo eum in novissimo die (Joan. VI); et iterum: Sicut misit me vivens Pater, et ego vivo propter Patrem, et qui manducat me, ipse vivit propter me (Ibid.); et iterum: Hic est verus panis Dei qui de coelo descendit, et vitam tribuit mundo: qui manducaverit ex eo permanet in aeternum, et panis quem ego dabo ei caro mea est pro mundi vita. Qui credit in me non esuriet neque sitiet unquam (Ibid.), nihil tale uspiam de imagine legitur dixisse, cum videlicet, ut praefati sumus, commemorationem suae sacratissimae passionis non in artificum, non in mundanarum artium opificiis, sed in consecratione sui corporis et sanguinis constituerit, nec fidem et confessionem suam in picturis, sed in ore et corde fieri decreverit, dicente Scriptura: Corde [Col. 1095B] creditur ad justitiam, ore autem confessio fit ad salutem (Rom. X). Cum enim dicit: Si manseritis in me et verba mea in vobis manserint (Joan. XV), evidentissime ostendit non imagines in nobis et nos in imaginibus permanere debere, sed nos in se per fidem, et verba sua in nobis per lectionis studium et operis complementum necessario mansura designat. Paulus quippe apostolus, Vas electionis, corporis et sanguinis Dominici sacramentum non omni sacramento aequiparandum, sed pene omnibus praeferendum esse conspiciens dicit, Probet enim se homo, et sic de pane illo manducet, et de calice bibat. Qui autem manducat et bibit indigne, judicium sibi manducat et bibit (I Cor. XI). Cum ergo tantae sollicitudinis studio probandos eos qui ad haec sumenda accedunt ostendat, [Col. 1095C] et qui negligenter et indigne ad haec percipienda conveniunt, tantae animadversionis telo feriat, nihil huic simile de his qui imaginum adorationem refugiunt profert, sed e contrario de his qui male imaginibus utuntur dicit: Et mutaverunt gloriam incorruptibilis Dei in similitudinem corruptibilis hominis (Rom. I), et caetera. Multum igitur, et ultra quam mentis oculo perstringi queat, distat sacramentum Dominici corporis et sanguinis ab imaginibus pictorum arte depictis: cum videlicet illud efficiatur operante invisibiliter spiritu Dei, hae visibiliter manu artificis; illud consecretur a sacerdote divini nominis invocatione, hae pingantur a pictore humanae artis eruditione; illud angelicis manibus in sublime Dei deferatur altare, hae humanis manibus per artem [Col. 1095D] structae ad mirantium intuitus ponantur in pariete; per illud peccata remittuntur, per has si incaute abutantur adjiciuntur; illud in virtute nec quo crescat habet, nec ullo modo minuitur, hae pro artificis ingenio in pulchritudine et crescunt et quodammodo minuuntur; illud confirmat nova antiquitas et antiqua novitas, has plerumque corrumpit cariosa vetustas; illud est vita et refectio animarum, hae cibus tantummodo oculorum; illud ducit per esum ad coelestis regni introitum, hae rerum gestarum deferunt memoriam per intuitum; illud aboleri ab Ecclesia nec in persecutionibus potuit, harum interdum colorem guttarum inluvies abluit; et cum sine illius perceptione nemo salvetur, sine istarum vero observatione [Col. 1096A] omnes qui rectae fidei sunt salventur, constat eas a nullo eorum qui sanae mentis intelligentiam habent, tanto mysterio aequiparandas. Qui ergo absolute omnes imaginum adoratione carentes anathematis vinculo nituntur obligare, quaerendum ab eis est quid de apostolis sentiant, quos nulla docet catholicae Scripturae series imagines uspiam adorasse? et tamen nullus fidelium ambigit, non solum eos, sed etiam eorum sequipedas coelestia regna penetrasse: quidve de martyribus, qui a fonte baptismatis confestim per lictorum manus sine adoratione imaginum ad coelestia regna migrabant? quidve de infantibus, qui originali noxa per lavacrum regenerationis abluti, et necdum per corporales sensus aliquid hujuscemodi agere valentes, pene ante coelestia regna quam [Col. 1096B] terrenorum gressuum efficaciam appetere meruerunt? Si omnes imaginum adoratione carentes secundum illorum falsissimam opinionem pereunt, infantes baptismatis unda loti et corporis Dominici edulio et sanguinis haustu satiati, qui necdum imagines adorare valuerunt et sic e saeculo migraverunt, pereunt: et si pereunt, Veritatis verbum cassatur dicentis: Sinite parvulos venire ad me: talium est enim regnum coelorum (Matth. XVIII, Marc. X). Non autem Veritatis verbum infantibus regnum coelorum promittentis cassatur, non igitur pereunt omnes imaginum adoratione carentes.



CAPUT XXVIII. Quanta ratione mysterium Dominicae crucis ab imaginibus distet, quas quidem illi eidem aequiparare contendunt.
[Col. 1096C]

Quot excellentiae praerogativis quotve virtutum insignibus mysterium Dominicae crucis manufactis imaginibus, quas illi temere ei aequiparare affectant, emineat, operae pretium est breviter pandere, quanquam nostra prosecutione prorsus explicari nequeat. Hoc enim vexillo antiquus hostis, non imaginibus, victus est: his armis, non colorum fucis, diabolus expugnatus est; per hanc, non per picturas, inferni claustra destituta sunt; per hanc, non per illas humanum genus redemptum est. In cruce namque, non in imaginibus, pretium mundi pependit. Illa itaque ad servile supplicium, non quaedam imago, ministra exstitit; hoc est nostri regis insigne, non quaedam pictura, quod nostri exercitus indesinenter [Col. 1096D] aspiciunt legiones: hoc est signum nostri imperatoris, non compaginatio colorum, quod ad praelium nostrae sequuntur cohortes. Non igitur quaedam materialis imago, sed Dominicae crucis mysterium est vexillum, quod in campo duelli, ut fortius confligamus, sequi debemus; arma, quibus libertatem tueri valeamus; munitio, qua infestantium hostium incursus evitemus. Est enim cassis qua diabolici ensis impulsio quatitur; est clypeus, qui ad resistendum illius missilibus telis opponitur; est thorax, quo illius spiculorum sive pilorum illisio ignita frustratur. Hoc est munimen, quo illius flexuosae fraudis maeandros et callida machinamenta devincimus, ne vincere valeat tentatos, quos primi [Col. 1097A] hominis tenuit suasione captivos. Per crucis lignum, non per imagines, antiqui illius sceleris facinus diluitur, quod in protoplasto per ligni esum contractum est. In crucis hamo, non in quadam pictura, criminum auctor captus est, cum ratione potius quam dominatione, et justitia potius quam potentia constrictus, praedam compulsus est evomere, quam absorptam jam dudum noscebatur tenere. Non ergo per materiales ab opificibus conditas imagines, sed per crucis mysterium, quae a Judaeis putatur scandalum, a gentibus stultitia, superba saeculi et inflata sapientia corruit. Nec per picturam quamdam, sed per crucem patuit, quod stultum Dei est quanto sit hominibus sapientius, et quod infirmum Dei est, quanto sit fortius hominibus. Interrogemus [Col. 1097B] igitur doctorem gentium, interrogemus egregium praedicatorem: dicat nobis utrum in imaginibus an in cruce Christi glorietur. Mihi, inquit, absit gloriari nisi in cruce Domini nostri Jesu Christi, per quem mihi mundus crucifixus est et ego mundo (Gal. VI). Dicat etiam utrum ut Deo viveret, imaginibus an cruci confixus sit. Ego, inquit, per legem legi mortuus sum, ut Deo vivam, Christo confixus sum cruci: vivo autem jam non ego, vivit vero in me Christus (Gal. II). Dicat etiam utrum in intelligendis colorum fucis, et imaginum formis, aut materiarum qualitatibus, an ad intelligendum quae sit latitudo crucis et longitudo, sublimitas, et profundum, illuminatos cordis oculos habere debeamus. Ut possitis, inquit, comprehendere cum omnibus sanctis [Col. 1097C] quae sit latitudo, et longitudo, et sublimitas, et profundum (Ephes. III). In exponendis igitur his tanti praedicatoris verbis nec nostros sensus temere ostentare, nec alienos furari debemus, sed hos quos a beato Augustino in libris de Doctrina Christiana positos reperimus, nos quoque ponamus. Latitudo ergo est transversum lignum quo extenduntur manus; altitudo, quae a transverso ligno incipiens superius eminet, ubi fuit caput; longitudo vero est quae a transverso ligno incipiens usque ad terram desinit; profundum vero, quod terrae infixum absconditur, ex quo ligno crucis omnis vita sanctorum describitur, qui tollentes crucem suam et mortificantes membra sua quae sunt super terram, Christum [Col. 1097D] sequuntur: quorum quanto exterior homo corrumpitur, tanto interior renovatur de die in diem, et spe aeternae requiei gaudentes cum hilaritate bonis operibus insistunt. Hanc hilaritatem significat crucis latitudo in transverso ligno, ubi figuntur manus, per manus enim opus intelligitur; per latitudinem, hilaritas operantis, quia tristitia facit angustias; porro per altitudinem crucis, cui caput adjungitur, exspectatio sempiternae retributionis de sublimi justitia Dei significatur, ut et ipsa opera bona non propter beneficia Dei terrena ac temporalia facienda credantur, sed potius propter illud quod desuper sperat fides quae per dilectionem operatur. Jam vero per longitudinem, qua totum corpus extenditur, ipsa tolerantia significatur, ut longanimes [Col. 1098A] permaneamus: unde longanimes dicuntur qui tolerant. Profundo autem, hoc est, parte illa ligni quae in terrae abdito affixa latet, sed inde consurgit omne quod eminet, inscrutabilia indicantur judicia Dei, de quibus occulta ejus voluntate vocatur homo ad participationem tantae gratiae, alius sic, alius autem sic. Sed quid tantum in apostolicis sermonibus immoramur? Quid tantum per ejus sensus latissimos campos evagamur? Veniamus, ad Dominum, sedeamus cum Maria ad pedes ejus, audiamus verbum ex ore ejus, audiamus eum in seipso, quem hactenus in Apostolo loquentem audivimus. Audivimus ergo quid de cruce dixerit doctor gentium, audiamus quid dicat Creator gentium; audivimus egregium praedicatorem, audiamus rerum [Col. 1098B] omnium Conditorem: Si quis, inquit, vult post me venire, abneget semetipsum, et tollat crucem suam et sequatur me (Matth. XVI; Luc. IX). O mirum praeceptum, o salutifera exhortatio, o vitale tonitruum! dixisti, o fons lucis, dixisti, o origo bonitatis, eo quod deponentes veterem hominem cum operibus ejus, denegemus nosmetipsos, tollamusque unusquisque crucem suam, et mundo crucifigamur, mundusque nobis crucifigatur, ut per carnales cruciatus et per mortificationem membrorum nostrorum quae sunt super terram, vivamus tibi vel potius tu vivas in nobis: et tanto mysterium crucis extulisti, ut et tu per eam principatus et potestates et omnem inflationem mundi evacuares, et in crucis nomine, quae quotidie te secuturis portanda est, [Col. 1098C] ardorem tuae dilectionis vel caeterarum virtutum emolumenta designares. Dic etiam quod de imaginibus praeceptum, quas quidam sacratae cruci aequiparare nituntur, constituas. Reddite, inquam, quae sunt Caesaris Caesari, et quae Dei Deo (Matth. XXII; Luc. XII). Si ergo crucem tollere et te, qui per crucem triumphans terrena coelestibus sociasti, sequi, et imaginem Caesaris Caesari reddere debemus, non sunt imagines cruci aequiparandae, non adorandae, non colendae, sed huic mundo cum caeteris quae mundi sunt relinquendae, et tu solus adorandus, tu solus sequendus, tu solus colendus es, qui in unitate substantiae cum Patre et Spiritu sancto perpetim regnas.



CAPUT XXIX. Quod praesumptive et indocte eas Tarasius cum sequacibus suis sacratis vasis aequiparare non formidet.
[Col. 1098D]

Facile quisque falletur in minimis qui facillime fallitur in magnis, nec mirandum si brevium et pene invisibilium erroris jaculorum inevitabiliter perferat ictus qui evitare nequit immanes et ad evitandum faciles pilorum impulsus. Quid itaque mirandum est si sacris vasis Tarasius et, cui praefuit, synodus, imagines aequiparare nitatur, cum arcae testamenti Domini et omnibus quae in ea et quae circa eam fuisse noscuntur, sive mysterio Dominicae crucis, necnon corporis et sanguinis Dominici evidentissimo et nostrae salutis aptissimo sacramento, eas aequiparare conetur. Cujus videlicet in coaequandis [Col. 1099A] his sacris vasis error cum magno poterat admirari stupore, nisi tanto praeveniretur errore. Quanta ergo excellentia vasa divino cultui mancipata imaginibus emineant, divinae legis instrumenta demonstrant: cum utique illa, praecipiente Domino, per Moysen in testimonii tabernaculo condita, et instituente vatum sanctissimo David per Salomonem in templo Hierosolymis condita atque dicata, et typicorum sensuum arcana significaverint, et in his quae ad Dei cultum pertinent diuturni ministerii officium gestaverint. Hae autem salva ratione Cherubim, sive boum et leonum, qui non ad adorandum sed ad rerum futurarum significationem conditi sunt, non solum a quoquam sanctorum non conditae vel dedicatae, sed pene cunctorum divinae legis oraculorum [Col. 1099B] testimoniis usquequaque sunt abdicatae. Haec quoque vasa quae ad peragenda nostrae redemptionis mysteria sancta habet Ecclesia, semper sunt fidelibus necessaria, semperque in divino cultu officiosa. In vasis igitur Deo sacrificium, non in imaginibus offertur: in vasis thymiamata, luminaria vel caetera divinis cultibus apta, non in imaginibus dedicantur; in quibus tamen et si quaedam imagines sunt, non ideo sunt ut adorentur, aut quasi sine his sacrorum charismatum munus vilescere queat, sed ut pulchrior his impressis materiarum qualitas fiat: denique sine imaginibus et lavacri unda, et sacri liquoris unctio percipi, et thymiamata adoleri, et luminaribus loca sancta perlustrari, et corporis et sanguinis Dominici consecratio [Col. 1099C] effici potest, sine vasis vero nunquam. Nam et nostrae salutis auctor cum et Veteri Testamento terminum et Novo initium poneret, non imaginem, sed calicem accepisse perhibetur, et per prophetam Dominus non ait, Mundamini, qui fertis imagines, sed, Mundamini qui fertis vasa Domini (Isa. LII). Babylonicus ergo rex non ob alicujus injuriam imaginis corripitur, sed quia vasa divinis cultibus officiosa, quae abavus de Judaea allata in delubris suorum posuerat idolorum, religionis siquidem et reverentiae causa, inter comessationes delubris eximi, et usibus humanis exhibita peregrinari censuerit, et praesago miraculi stupore attonitus, quae sibi ventura essent audivit, et inter hostiles cuneos vitae pariter regnique jacturam sensit. Qui prophetas [Col. 1099D] scit, ea quae dicimus cognoscit.



CAPUT XXX. Contra eos qui dicunt, Sicut divinae Scripturae libros, ita imagines ob memoriam venerationis habemus, nostrae fidei puritatem observantes.

Si hic error quo divinae Scripturae libris imagines aequiparare nituntur, caeteris eorum erroribus comparetur, quanquam erga se sit magnae enormitatis, aliis vero comparatus, quibus eas et arcae Domini, et corporis et sanguinis Dominici sacramento, et crucis mysterio aequiparare nisi sunt, minor procul dubio reperitur, praesertim cum nec illis, nec istis rite aequiparari possint: cum videlicet illae solius Dei altissimo arcanoque ac praesago judicio sint ante saecula praedestinatae, [Col. 1100A] et per momenta saeculorum ad humanae salutis emolumenta clementi exhibitione concessae, habeantque auctores sanctos ac venerabiles viros virtutum lampadibus et miraculorum insignibus coruscantes, vel certe ipsum Dominum, qui corporis et sanguinis sui mysterium sive crucis sacramentum nostrae saluti congruum concessit: istae vero et gentilium auctorum vanitate prolatae sint, et nullam salutis exhibitionem, nullam sacramenti alicujus mortalibus praerogativam adducant, sed oculis tantummodo faveant, per quos quasi per quosdam legatos gestarum rerum memoriam cordibus mandent. Eo etenim tempore quo Moyses cum populo Dei in eremo morabatur, et praecipiente Domino sacrae legis doctrinam et caeremoniarum sacratissimos ritus populo [Col. 1100B] tradebat, et genus humanum ad divini cultus eruditionem informabat, Cecrops quidam rex Atheniensium daemonico illectus veneno, rudes gentilium mentes ad imaginum simulacrorumque et ad vanorum deorum culturas excitavit; et quo tempore populus Dei mandata vitae percepit, hoc ille illiciendis animabus perpetuae mortis pocula et diuturni erroris seminaria praeparavit: de quo est illud Sedulii:

Quos lethale malum quos vanis dedita curis
Attica Cecropei serpit doctrina veneni.
Unde imaginum usus, qui a gentilium traditionibus inolevit, sacrae legis libris aequiparari nec debet nec valet, quia in libris, non in imaginibus, doctrinae spiritalis eruditionem discimus. Non enim ait Paulus apostolus: Quaecunque picta sunt, ad nostram [Col. 1100C] doctrinam picta sunt, sed ait: Quaecunque scripta sunt, ad nostram doctrinam scripta sunt (Rom. XV), ut per patientiam et consolationem Scripturarum spem habeamus ad Deum. Nec ait, Omnis pictura, sed, Omnis Scriptura divinitus inspirata utilis est ad docendum, ad arguendum, ad erudiendum, ut perfectus sit homo Dei ad omne opus bonum instructus (II Tim. III). Quinquagesimo denique die post agni immolationem et maris rubri transitum, Dominus in montem Sinai descendens, legem, non pictam, sed scriptam Moysi dedit, et in tabulis lapideis non imagines, sed apices qui indices rerum sive signa verborum esse perhibentur, tradidit. Idem quoque Moyses originem mundi non pingendo, sed scribendo edocuit, et omnia quae per spiritum prophetiae, sive de praeteritis [Col. 1100D] cognovit, ut ea quae de mundi principio, de creatione hominis, de diluvio, sive de caeteris patriarcharum per ordinem historiis promulgavit, sive quae praesenti sibi tempore fiebant, ut ea quae per Balaam sive Balaac, sive per caeteros qui illi absentes erant, agebantur, comperit, sive ea quae de futuris Spiritus sancti flamine afflatus intellexit, ut est illud quod de praevaricatione populi Judaeorum sive de eorum captivitate vel etiam de adventu Christi dixisse legitur: in quinque libris adnotans non pingendo, sed scribendo saeculis post futuris Domino imperante mandavit; nec de eo scribitur: Accepit picturas, sed, Accepit librum Moyses et recitavit in aures populi verba libri (Deut. XXXI). Unde et Apostolus scribit: Lecto [Col. 1101A] enim omni mandato legis a Moyse universo populo (Hebr. IX); et post pauca: Ipsum quoque librum et omnem populum aspersit (Ibid.), ut nosse possimus legislatorem non fucatis picturis, sed saluberrimis Scripturis usum fuisse. Josue etiam successor ejusdem Moysi, qui cum populo Dei Jordanem sicco pede transiit, et Chananitidis gentis prostratis regibus repromissionis terram filiis Israel sorte divisit, typumque mediatoris Dei et hominum gessit: qui transactis veteris legis ritibus per baptisma populum Dei ad terram repromissionis adducit, et prostratis vitiorum sive aeriarum potestatum tyrannis, patriae coelestis fidelibus praedia confert cuncta, quae tempore suo sibi vel populo cui praeerat, contigerunt, scribendo potius quam pingendo memoriae posteritatis [Col. 1101B] mandavit. Samuel quoque, magnae sanctitatis et excellentiae vir, qui matri petenti post magnam orationis instantiam divino munere collatus est, et ab ipsis cunabulis in Domini tabernaculo militia prophetali militavit, et in deliniendis regibus exemplar exstitit, historias Judicum, sive Ruth, vel etiam Regum usque ad David non imaginibus, sed apicibus praenotavit. Et post hunc per David res suo tempore gestae conscriptae, sive caeterorum regum historiae aut per reges, aut per prophetas qui tunc temporis fuere, conscriptae, usque ad Jeremiam, qui omnes regum historias in unum colligens, Malachim totum edidit ad nostram usque memoriam, non per picturam, sed per scripturam, delatae sunt. Prophetae etiam singuli qui libros habent, prophetias suas post futuris saeculis [Col. 1101C] profuturas, non in picturis, sed in scripturis constituere. Unde et Daniel non in coloratis figuris, sed in libris intellexit numerum annorum quo populus Dei in captivitate Babylonica detineri deberet. Ait enim: Ego Daniel intellexi in libris numerum annorum in quo factus est sermo Domini (Dan. IX). David quoque sanctissimus prophetarum, qui de Christi incarnatione, nativitate, passione, morte, resurrectione, gloria, regno, sicut caeteris Patribus in ejusdem Domini secundum humanitatem genealogia praelatus est, ut videlicet idem Dominus filius David nuncupetur, ita etiam caeteris uberius apertiusque cantavit: ita in persona Christi dixisse legitur, In capite libri scriptum est de me (Psal. XL). Non enim ait pictum, sed scriptum: nec in capite parietum [Col. 1101D] sive tabularum, sed in capite libri. In capite itaque libri Geneseos, qui utique cunctorum librorum caput est, ita scribitur, In principio creavit Deus coelum et terram (Gen. I); in principio, id est, in Filio, ipse enim Judaeis interrogantibus quis esset, respondit: Ego sum principium, quia et loquor vobis (Joan. VIII). Potest etiam et in hoc versu primi psalmi principium intelligi, qui de Christi incarnatione adoritur, et per octavam speciem definitionis quam dialectici , id est per privantiam contrarii ejus quod definitur, Christum non abisse in concilio impiorum (Psal. I), id est, detestabiles cogitationes quas sibi genus humanum peculiariter vindicat, non habuisse demonstrat; et in via peccatorum [Col. 1102A] non stetisse (Ibid.), id est, actus vitiosae conversationis penitus evitasse, sed in mundo venientem mundi vitia immaculata conversatione transisse praedicat: nec eum in cathedra pestilentiae sedisse, id est, doctrinas abominabiles, quae pestilentis dogmatis venena disseminant, sed mundi vulnera medicabili praedicatione sanasse declarat: eumque tribus illis modis quibus humanos constat provenire errores, cogitatione, facto videlicet et dicto, modis omnibus caruisse commemorat, declaratque eum nec impium fuisse qui in Deum peccasset, eo quod nequaquam in Deum peccaverit qui semper utique voluntatem Patris fecerit; nec peccatorem qui in se deliquerit, qui utique ait: Venit enim princeps mundi hujus et in me non invenit quidquam (Joan. XIV); nec [Col. 1102B] pestilentem qui nunquam proximum depopulatus sit atque laeserit, qui in hoc venit ut salvum faceret quod perierat (Luc. XIX). Haec enim figura apud grammaticos pro eo quod singula verba singulis quibusque apte clausulis ibi subjunguntur, , et pro eo quod dictiones plures simili modo finiuntur, ut, abiit, stetit, sedit, nuncupatur. Merito igitur hic psalmus qui est caput libri, et in cujus capite de Christo scriptum est, titulo caret: sive quia capiti nostro, quod est Christus, nihil praeponi debet, qui est Verbum, principium; sive quia hic psalmus caeterorum psalmorum tituli et, ut ita dixerim, praefationis locum tenet: quoniam, quanquam alii psalmi de Christo multa dicant, nullus tamen de ejus quae fuit in terris conversatione tam evidenter loquitur: qui [Col. 1102C] cum eum per octavam speciem definitionis, per ea quae non fecerit beatum definierit, protinus ad secundam nihilominus definitionis speciem quae ab artigraphis , id est notio, dicitur, convolavit, et per ea quae egit quasi per quaedam signa in notitiam devocata, non quid sit, sed quid egit, specialiter indicavit dicens, Sed in lege Domini fuit voluntas ejus, et caetera (Psal. I). Quia vero paulo longius capitis libri dulcedine capti a causa secedentes evagati sumus, restat ut ad propositum redeamus. Veniamus nunc ad Evangelia, videamus utrum evangelistae, an ipse Dominus, imaginum an Scripturarum fecerint mentionem. Ait enim Evangelista: Sicut scriptum est in libro sermonum Isaiae prophetae [Col. 1102D] (Luc. IV). Scriptum dixit, non pictum, et in libro, non in quadam materia; et idem Dominus ac Redemptor noster dum antiqui hostis machinamenta destrueret, sive in plurimis suae praedicationis locis, Scripturarum, non picturarum, exempla protulisse perhibetur: et dum mulier in adulterii reatu comprehensa, eique stipante caterva oblata fuisset, et Pharisaei illius deceptione pleni syllogismi qui a saecularium litterarum magistris , id est, inevitabilis, nuncupatur, cornua evitans, qui nec crudelis esset sanguinisque effusionem consentiens, qui per severitatem legalis rigoris adulteram lapidare jussisset, nec legis transgressor peccatorumque fautor, qui contra legis sententiam eamdem indemnem dimittere jussisset, sed justus et mansuetus gravissimae eos [Col. 1103A] propositionis telo, ut pote coelestis philosophus, perculisset, illis sua quibusque facinora audire timentibus altero post alterum abeuntibus, digito in terra non pinxisse, sed scripsisse perhibetur, ut cujus digito olim in lapide propter significandam duritiam cordis Judaeorum lex scripta est, ipsius nihilominus digito in terra cordis gentilium, quae divini Verbi semina accipiens fructus dignos suo Conditori quotidie affert, evangelica lex scriberetur, quatenus et per lapideas tabulas rigor veteris testamenti et duritia Israeliticae gentis, et per terram quae digito Domini scripta est gentilium ad credendum et ad fructus afferendos mollia corda sive suavitas testamenti novi innueretur. Apostoli denique, de quibus per prophetam dictum est: Quam pulchri sunt pedes qui [Col. 1103B] annuntiant pacem et praedicant salutem (Isa. LII)! qui euntes ibant et flebant mittentes semina sua, qui per multas videlicet temporales tribulationes divini verbi semina jaciebant, et cum exsultatione venturi sunt ad illud generale examen, portantes manipulos, populos videlicet per suam praedicationem ad fidei documenta conversos, non imagines, sed epistolas ad diversas mundi partes destinasse leguntur: nec per picturas genus humanum ab idolorum cultibus ad verae fidei puritatem revocavere, sed per Scripturas, quibus Redemptor sensum aperuit, non ut intelligerent picturas, sed Scripturas. Scriptum est enim: Tunc aperuit illis sensum, ut intelligerent Scripturas (Luc. XXIV). In Evangelio quoque legitur: Multa quidem et alia signa fecit Jesus in conspectu discipulorum [Col. 1103C] suorum, quae non sunt scripta in libro hoc. Haec autem scripta sunt, ut credatis quoniam Jesus est Filius Dei, et ut credentes vitam habeatis in nomine ejus (Joan. XXI). Joannes quoque qui de arcano Dominici pectoris nectarea hauriens fluenta, coelestia pocula arentibus cordibus propinavit, dum Caesareis jussibus in Pathmos insula relegatus Dominici calicis gustum ante sibi promissum acciperet, et coelestibus plenus mysteriis secreta quaedam, Domino revelante, audiret seu cerneret, scribere ea in libro, non pingere jussus est. Et in septem Ecclesiis unam sanctam catholicam sive apostolicam Ecclesiam septiformis gratiae Spiritu plenam non pingendo, sed scribendo admonuit. Dictum enim illi supernae vocis tonitruo est: Quod vides scribe in libro, et mitte septem ecclesiis [Col. 1103D] (Apoc. I). Unde datur intelligi, non picturas, sed Scripturas ad nostrae fidei eruditionem esse concessas. Quam ergo sit incautum quamque a ratione remotum dicere: »Sicut divinae Scripturae libros, ita imagines ob memoriam venerationis habemus,« facile intelligere potest quisquis divinarum Scripturarum cognitionem habet. In illis inveniuntur arma quibus contra adversa confligatur, quibus vitia reprimantur, quibus virtutes erigantur, quibus gulae concupiscentia vigiliis et compunctione cordis reprimatur, quibus fornicatio contritione cordis et corporis afflictione, orationum instantia, laboris exercitio, metuque suppliciorum vel amore aeternae patriae refrenetur; quibus invidia amore fraternae dilectionis et [Col. 1104A] coelestis regni desiderio, quod non nisi concordes adipiscuntur, superetur; quibus ira modestissimae patientiae gravitate et acumine rationis et aequanimitatis munere frangatur; quibus avaritia eleemosynis et spe aeternae retributionis calcetur, quibus tristitia fraternis alloquiis, assiduis lectionibus vel orationibus pellatur, quibus arrogantia metu amittendarum virtutum, cum qua illae haberi non possunt, et accessus vanae gloriae, qui est virtutum inimicus, secluditur; in quibus superbia metu diabolicae ruinae et exemplo humilitatis Christi conteritur. In illis inveniuntur instrumenta fructus justitiae, id est, charitas, gaudium, pax, patientia, longanimitas, bonitas, benignitas, fides, modestia, continentia. In illis invenitur medela, qua nec sapientes in sua sapientia gloriantes, [Col. 1104B] nec fortes in sua fortitudine confisi periclitentur, nec simplices sive infirmi sua impossibilitate dejiciantur; qua nec laetos nimia laetitia extollat, nec tristes nimia animi contritio afficiat; qua nec divites rerum opulentia elatos efficiat, nec pauperes rerum indigentia frangat. In illis invenitur norma per quam instruitur qualiter praelati erga subditos, et subditi erga praelatos agere debeant, qualiter conjugia diligantur, qualiter saecularia consilia prudenti deliberatione tractentur, qualiter patria defendatur, hostes pellantur, extranearum domesticarumque rerum administratio habeatur, et ut cuncta breviter complectar, in illis et animae perpetuus cibus, et praesentis vitae doctrina et sapientia quae decor est vitae, et vitae perpetuae documenta continentur. Est enim [Col. 1104C] thesaurus nullo bono carens, omnibus bonis redundans, ad quem quisquis devotus accedit, quidquid fideliter quaerit, feliciter se acquisisse gaudet. Esto mundanae sapientiae et saecularis scholae quemquam amor oblectat, accedat ad divinae legis armaria, quae sapientes mundi sicut meritorum celsitudine, ita etiam tempore praecedit, et liberalium studiorum profunditates, quas scit cognovisse, et quas nescit invenisse se gaudeat. Illic inveniet et rectae locutionis decorem, etymologias nominum, schematum varietates, tropicas perplexiones, de quibus beatus Augustinus ait, »Sciant autem litterati modis omnium locutionum, quos grammatici Graeco nomine tropos vocant, auctores nostros usos fuisse;« quos tamen tropos, id est modos locutionum, qui noverunt, [Col. 1104D] agnoscunt in Litteris sanctis, eorumque scientia ad eas intelligendas aliquantulum adjuvantur; inveniet etiam historias, metra, quae omnia proprie artis grammaticae sunt. Sed dicet fortassis aliquis, Non illic metrorum scansiones et temporum certas dimensiones invenio; cognoscat multa in divinis Scripturis metra, plures rhythmos esse, sed translatio linguae non eadem sinit habere temporum intervalla in peregrina, quae habentur in propria, cum tamen eosdem sensus easdemque rerum proprietates habeat: quia et si quis nobis debitor aurum reddat, non multum distat cum non unius sit monetae cum illo quod acceperat, si tamen unius sit ponderis uniusque fulgoris. Nam ut beato Hieronymo Hebraicae linguae [Col. 1105A] peritissimo docente didicimus, quaedam divinae Scripturae Hebraeo dactylo spondaeoque, quaedam anapaesto, quaedam vero iambo juxta artis rigorem decurrunt. Illic etiam inveniet nitorem et copiam eloquentiae, genera causarum et status; illic exordia quibus benevoli, dociles vel attenti auditores fiunt; illic narrationes apertas et breves, causas etiam et longas, quae non nisi Spiritu sancto reserante panduntur; illic conclusiones quibus proprietas rerum monstratur; argumentationes quibus animi audientium concitantur ad implenda ea quae dicuntur; illic leges sive sententiae, illic magna granditer, parva submisse, mediocria temperate promuntur; illic prosopopoeiam, ethopoeiam vel omnes figuras locutionum quae a rhetoribus traduntur [Col. 1105B] inveniet, et plures illis angustiores, quae percepisse se gaudebit, ad quas nec grammaticorum nec rhetorum schola pertingere potuit; illic quoque inveniet isagogas, quae ad inquirendas res lectorem utiliter introducunt; categorias, quae praedicamentorum utilitate ad investigandas res excellunt; definitiones vel modos syllogismorum, quae subtili indagatione ea de quibus dubitatur affirmant; topica quae dum sint fontes sensuum et origines dictionum, omnibus communiter, grammaticis videlicet, poetis, oratoribus vel etiam philosophis argumenta praestant, quae non solum scholastico, sed etiam vulgari et tumultuoso sermoni perpetuo cohaerent. Nam quanquam tumultuosus, quanquam vulgaris sit sermo, si pro quibuslibet vitae utilitatibus profertur, [Col. 1105C] ad topica veniet; per ea quasi per quaedam magisteria locales regulas quibus evagari aut non possit aut non debeat, inveniet; in illis etiam terminum, qui sine sensus dispendio transgredi difficile sit, se reperisse cognoscet. Et ut cuncta breviter dicam, omnis sermo, nisi ad topica venerit, indefinitus procul dubio remanebit. Illic , quarum scrupulosis semitis et laciniosis diverticulis profunditas inveniendorum sensuum dubiorumque affirmatio invenitur, quibusque syllogismorum vel caeterarum argumentationum silva exoritur, quae omnia proprie artis sunt dialecticae. Illic in numeris per arithmeticam artem arcana sensuum profunditatesque reperiet, quoniam, dicente eadem Scriptura, Omnia in [Col. 1105D] mensura et numero et pondere Deus fecit (I Esdr. VIII). Illic etiam musicae non solum consonantias instrumentaque quibus plerique sanctorum Patrum usi sunt, sed etiam repertorem inveniet.

Inveniet quoque terrarum situs dimensionesque, quae proprie artis sunt geometricae. Nec non et quorumdam siderum cursus et positiones, et temporum varietates, mensium annorumque sive horarum curricula, diem etiam et causam conditionis siderum, quae proprie artis sunt astronomiae, illic reperisse se studiosus quisque cognoscet. Sed dicit forte aliquis, Nec nomina principaliter disciplinarum, nec uniuscujusque disciplinae singillatim partes, nec uniuscujusque partis membra singillatim in sacris Litteris inveniuntur; quibus breviter respondendum [Col. 1106A] est: Omnia in Scripturarum sanctarum amplissimis pratis per partes inveniri posse quae artigraphi in suorum hortorum areolis posuere: inveniuntur, inquam, virtute sensuum, non in promulgatione verborum; in radicum profunditatibus, non in foliorum lapsibus. Sic enim in profunditate divinarum Scripturarum liberales artes ab studiosis quibusque cernuntur, sicut vina in vitibus, segetes in seminibus, frondes in radicibus, fructus in ramis, arborumque magnitudines sensu contemplantur in nucleis. Est plane divina Scriptura verax, est fixa, est casta, est coelestis magisterii instrumentum, et aeterna praedicatio purissimo nitens eloquio, est lux mortatalium, dicente Propheta: Lucerna pedibus meis verbum tuum, Domine, et lumen semitis meis (Psal. [Col. 1106B] CXIX); est vivax et mori nesciens, dicente Apostolo: Vivus est Dei sermo et efficax, et penetrabilior omni gladio ancipiti, et pertingens usque ad divisionem animae ac spiritus (Hebr. IV); est tenebrarum discussio, Salomone attestante qui ait: Lucerna est mandatum legis, et lux vitae, et increpatio, et disciplina (Prov. VI); de quo per Isaiam dicitur: De nocte spiritus meus vigilat ad te, Deus, quia lux praecepta tua sunt super terram (Isa. XXVI). Semper enim vitalia jubet, noxia prohibet, terrena removet, coelestia persuadet. Est, inquam, fons aethereo de margine scaturiens, de quo quanto amplius hauritur, tanto minus expenditur, et quanto in plures partes derivatur, tanto amplius in sensibus augmentatur; est pecuniae marsupium, de quo nec ea quae dantur amittuntur, nec [Col. 1106C] diminutionem assiduus dandi usus affert, sed quanto inde amplius dandi devotione ejicitur, tanto illud magis magisque completur. Nihil igitur horum quae perstrinximus, sive his similium, quae brevitatis studio praetermisimus, in imaginibus, o imaginum adorator, o rerum insensatarum cultor, invenire posse te constat, quae dum his omnibus meritorum praerogativis careant, dolendus potius quam mirandus es cur eas divinae Scripturae libris, in quibus tot bona reperiuntur, aequiparare affectes? Tu qui fidei tuae puritatem in imaginibus conservare te dicis, supplex eis astare memento cum thymiamatibus, nos praecepta Domini solerti indagatione perquiramus in divinae legis codicibus. Tu luminaribus perlustra [Col. 1106D] picturas, nos frequentemus divinas Scripturas. Tu fucatorum venerator esto colorum, nos veneratores et capaces simus sensuum arcanorum. Tu depictis demulcere tabulis, nos divinis mulceamur alloquiis. Tu figuris rerum insta in quibus nec visus, nec auditus, nec gustus, nec odoratus, nec tactus est; nos instemus divinae legi quae est irreprehensibilis, in qua testimonium Domini justitiae sive praecepta, timor sive judicia ejus inveniuntur. Quae singula pulchre Psalmographus per septimam definitionis speciem quam dialectici , id est per translationem, vocant, eo quod rem aliquam brevi praeconio quae sit ostendit, sub senarii numeri perfectione, qui juxta arithmeticae experientiam disciplinae perfectus habetur, eo quod suis partibus dimensus, [Col. 1107A] et his iterum in unum redactis, absque ullo detrimento aut incremento sui in se redit; ita definivit dicens: Lex Domini irreprehensibilis, convertens animas, testimonium Domini fidele, sapientiam praestans parvulis. Justitiae Domini recte laetificantes corda, praeceptum Domini lucidum illuminans oculos. Timor Domini sanctus permanens in saeculum saeculi, judicia Domini vera justificata in semetipsa, desiderabilia super aurum et lapidem pretiosum multum, et dulciora super mel et favum (Psal. XIX). Quae omnia ideo senarii numeri perfectione decorantur, quia quanquam quodam modo inter se distare videantur, singula tamen ad perfectionem legis, qua viri sancti perfecti efficiuntur, pertinent. E quibus sicut uno subtracto sextus numerus minime adimpletur, [Col. 1107B] ita si aliquid detrahatur, perfectionis integritas mutilatur. Lex enim irreprehensibilis est, quia perfecta veritate consistit, quae per Salvatorem non reprehensa, sed potius probatur impleta: Non veni, inquit, legem solvere, sed adimplere (Matth. II). Et ut nosse possemus Evangelium quoque legem Domini esse, et duobus Testamentis, Novo videlicet et Veteri, legem consistere, adjunxit, Convertens animas (Psal. XIX), quoniam Veteris Testamenti pagina rigorem habet irreprehensibilis severitatis; Novi vero convocationem et mansuetudinem, per quam errantes corrigantur, et ad Christi gratiam animarum conversio fiat. Testimonium ergo Domini fidele, quoniam quaecunque pollicetur Deus plenissima veritate complentur. Quod testimonium sapientiam [Col. 1107C] praestat parvulis, non utique superbis nec tumida se elatione jactantibus, sed his parvulis de quibus Apostolus dicit, Nolite pueri effici sensibus, sed malitia parvuli estote (I Cor. XIV). Dat itaque testimonium Pater, dat Filius, dat et Spiritus sanctus; et sicut sunt unius essentiae et naturae, ita etiam in reddendo testimonio sublimes. De Patre in Evangelio legitur quod testimonium de Filio perhibuerit; de Filio autem Apostolus ad Timotheum scribit: Praecipio tibi coram Deo qui vivificat omnia, et Christo Jesu qui testimonium reddidit sub Pontio Pilato (I Tim. VI); de Spiritu quoque sancto idem Apostolus dicit: Nam et ipse Spiritus testimonium perhibet spiritui nostro (Psal. XIX). Justitiae itaque Domini [Col. 1107D] rectae ideo dicuntur, quia non aliter cognoscitur fecisse quam docuit, nec aliud illi in ore, aliud in opere est. Laetificantes sunt corda, quia justorum mentes aeternorum praemiorum collatione demulcent; quorum praemiorum perceptione confisus erat ille qui dicebat, De reliquo reposita est mihi corona justitiae, quam reddet mihi Dominus in illa die justus judex (II Tim. IV). Nam praeceptum Domini recte lucidum dicitur, sive quia a Patre luminum procedit, sive metonymice, quod lucidos efficiat. Illuminat etiam oculos, non carnales, quos nobiscum animantia communes habere noscuntur, sed interiores, qui divini muneris jubare spiritualiter perlustrantur. Timor autem Domini sanctus permanens in saeculum saeculi: mista est cum pavore dilectio, quae usu saeculari [Col. 1108A] reverentia nuncupatur. In omni ergo sanctitate versatur qui suum judicem et timere cognoscitur et amare. Inter timorem namque Domini et formidinem humanam hoc interest quod formido humana cum tempore commutatur; de ea, ni fallor, dictum est: Perfecta charitas foras mittit timorem (I Joan. IV). Timor autem Domini a proprio statu nulla temporali conversione mutatur, sed in idipsum sinceritate bonae conscientiae perseverat. Porro judicia Dei, quae et vera et justificata in semetipsa a propheta describuntur, mandata sunt ejus, quae in Veteri et Novo Testamento conscripta habentur, quia revera ex judicio sunt prolata. Vera, inquam, metonymice et justificata, quia veraces et justificatos observatores suos efficiunt. Inter judicium tamen [Col. 1108B] Dei et judicia ejus hoc interest, quod judicium numero singulari illud generale examen est, judicia vero ejus numero plurali sacramenta sunt, quae in duobus Testamentis, non in imaginibus nec in picturis inveniuntur, quae idem Psalmographus per schema quod Graece , id est augmentum, eo quod paulatim ad superiora concrescat, ita expressit dicens: Desiderabilia super aurum et lapidem pretiosum multum, et dulciora super mel et favum (Psal. XIX). Sicut enim lapides pretiosi auro praeferuntur in pretio, ita nimirum auro et lapidibus pretiosis mel et favum dulcedine praefertur. Per hanc enim figuram idem Psalmista susceptorem suum, gloriam etiam et exaltantem caput suum Dominum esse decantat dicens, Tu autem, Domine, susceptor meus es, [Col. 1108C] gloria mea, et exaltans caput meum (Psal. III). Et Apostolus ait: Quis nos separabit a charitate Christi? tribulatio an angustia? an persecutio? an fames? an nuditas? an periculum? an gladius (Rom. VIII)? in qua per augmenta nominum rei magnitudo sensim succrescit. Cui quanquam vicina sit figura, quae Graece , Latine gradatio dicitur, quando positis quibusdam gradibus sive in laude, sive in vituperatione, semper accrescit, ab ea tamen plurimum distat quod sine ulla iteratione nominum rerum procurat augmenta, vero postremum verbum quod est in primo commate positum in sequenti membro modis omnibus repetit, sicque velut catena aliud semper in alio nectitur, ut est illud [Col. 1108D] Apostoli: Scientes quod tribulatio patientiam operatur, patientia probationem, probatio spem, spes autem non confundit (Rom. V); item illud: Nam quos praescivit et praedestinavit, eos et vocavit; et quos vocavit, illos et justificavit: quos autem justificavit, illos et glorificavit (Rom. VIII). Nam si forte tu, amator vel potius adorator imaginum, interiore pectoris rancore submurmures dicens: Quid necesse est tantum per schemata evagari? cognosces ea nobis amabiliora imaginibus sive pictis tabulis tuis esse, et ideo tantum in illis evagatos esse. Has etenim dulcedines, has refectiones in Scripturis sive in Scripturarum schematibus, nos sive caeteros Scripturarum amatores reperire cognosce, quas tu sive socii tui in figuris, neque in tabulis, in quibus cordis tui puritatem [Col. 1109A] servare te dicis, penitus non reperies.



CAPUT XXXI. Quod contra Dominicae vocis imperium faciunt hi qui parentes suos anathematizant; et si secundum eorum opinionem praedecessores eorum haeretici fuere, isti ab haereticis geniti, docti et consecrati sunt: sive de non judicantis his qui de saeculo recesserunt; vel quantum istorum error a parentum errore dissentiat, cum videlicet illi imagines frangere, isti adorare censuerint.

Denique illi qui eas corpori et sanguini Dominico coaequare praesumunt, tanto illarum instigantur amore, ut etiam parentes suos qui eas sprevisse noscuntur, anathematizare non dubitent, errorem errori nectentes; cum videlicet et illis incongruam [Col. 1109B] et inordinatam exhibeant adorationem, et his vel a quibus per carnis materiam propagati sunt, vel hos per quorum consecrationem et baptismi sacramentum et caetera charismata sumpsere, inopportunam ingerant exsecrationem. Nam si secundum illorum vesaniam omnes imaginum adoratione carentes haeretici sunt, constat majores eorum qui eas non adoravere haereticos fuisse: qui si haeretici fuere, neque consecrationes faciendi, neque manus imponendi potestatem habuerunt; qui si hanc non habuerunt, hi qui ab eis hanc se accepisse putant, neque consecrationem neque manus impositionem habent. Item si prodecessores eorum, ut illi aiunt, anathemathis colligatione digni fuerunt, ligandi solvendique potestatem non habuerunt: quam si non habuerunt [Col. 1109C] omnia quaecunque ab eis in Ecclesia gesta sunt cassanda sunt; si omnia abnuenda sunt, gradus et ordinationes abnuenda sunt: si igitur prodecessores illorum anathematis colligatione digni fuerunt, istorum gradus et ordinationes cassanda sunt. Non enim schismaticis et anathematis vinculo colligatis ligandi solvendique, sed idoneis et catholicis potestatem a Domino legimus esse concessam. Parentibus interea honorem impendendum, non solum legalis, prophetica et apostolica, verum etiam evangelica admonitio docet, dicente Domino, Honora patrem tuum et matrem tuam (Matth. XV). Qui enim et per paginam Veteris Instrumenti, et per sui corporis praesentiam hoc salutare praeceptum contulit, idem Mosaico ore promulgavit dicens, Benedictus [Col. 1109D] qui honorat patrem suum et matrem suam (Exod. XX; Deut. V); et e contrario: Maledictus qui non honorat patrem suum et matrem suam (Exod. XXI; Matth. XV; Marc. VII). Unde perpendendum est et magnopere animadvertendum quantae sit arrogantiae, quantaeque temeritatis et, ut ita dixerim, sceleris, parentes anathematizare, si ille maledictioni subjacet qui eos convincitur non honorare. Nam cum lex dicat: Non reveles turpitudinem patris tui (Levit. XVIII), et Apostolus: Filii, obedite parentibus vestris (Ephes. VI), isti utrique praecepto reluctari videntur, cum nec turpitudinem celare, nec honorem nituntur impendere. Sacri igitur canones de non contemnendis parentibus omni occasione seclusa, [Col. 1110A] hanc videntur protulisse sententiam: »Quicunque filii a parentibus sub praetextu divini cultus abscedunt, nec debitam reverentiam dependunt illis, anathema sint.« Si vero hi qui eis debitam reverentiam non impendunt, anathematizantur, quo putas damnationis vinculo qui eos anathematizant connectantur? Saluberrimus namque a sanctis Patribus Ecclesiis traditus usus est pro defunctorum spiritibus Dominum deprecari, quem nos cum sancta omni catholica et universali Ecclesia amplectentes, non solum pro nostrorum parentum, verum etiam pro amicorum fidelium qui nos in pace Dominica praecesserunt spiritibus clementissimam Domini pietatem exposcimus. Cui venerandae et ecclesiasticae constitutioni non mediocriter contraire videntur qui [Col. 1110B] defunctorum parentum spiritus non orationibus adjuvare, sed anathematis vinculo colligare nituntur; et qui orare etiam pro inimicis apostolicae eruditionis documento jubentur, pro suis hoc facere parentibus reluctantur. Nos nostris secundum ecclesiasticum usum per orationum et eleemosynarum instantiam deposcimus veniam, illi suis per inanium conciliorum conventus exoptant poenam. Nos nostris quietem exposcimus per missarum solemnia, illi suis ingerunt convicia per inordinata concilia. Nos nostrorum memoriam facimus in oratione, illi suis anathema jaciunt cum quadam abdicatione. Nos nostrorum spiritus requie potiri oramus in sinu Abrahae, illi suorum optant damnari animas cum Ario, Sabellio, Dioscoro, Nestorio et Eutychete. Nos [Col. 1110C] nostros collocari postulamus parentes inter agmina beatorum, illi suos inter obstinatas turbas haereticorum. Quae cum ita se habeant, constat eos duplex in hac parte patrare deliquium, cum et parentibus honorem derogent contra Dominicae vocis imperium, et, contra Apostoli sententiam, his qui a saeculo migraverunt temerarium conentur inferre judicium. Quod non sit ergo temere judicandum de his qui jam e saeculo migraverunt, vel de rebus ad Deum solum pertinentibus, haec est beati Pauli sententia: Nemo nostrum sibi vivit, et nemo sibi moritur; sive enim vivimus, Domino vivimus; sive morimur, Domino morimur: sive enim vivimus, sive morimur, Domini sumus. In hoc enim Christus resurrexit a mortuis, ut [Col. 1110D] et vivorum et mortuorum dominetur. Tu autem quid judicas fratrem tuum, aut quare spernis fratrem tuum? omnes enim stabimus ante tribunal Dei. Scriptum est enim, Vivo ego, dicit Dominus, quoniam mihi flectet omne genu, et omnis lingua confitebitur Deo. Itaque unusquisque nostrum pro se rationem reddet Deo. Non ergo amplius judicemus; sed hoc judicate magis, ne ponatis offendiculum fratri vel scandalum (Rom. XIV). De qua re etiam sanctae Ecclesiae Romanae antestis Anastasius Anastasio imperatori sic perhibetur scripsisse: »Ne quod sit in hoc offendiculum in Ecclesia, dum, quod facere non possumus, de his qui jam transierunt judicare conemur, observandum esse tranquillitas tua cognoscat.« Quia ergo nec a filiis parentes inhonorandi, [Col. 1111A] nec a viventibus mortui temere judicandi sunt, divinarum Scripturarum paginis prolatum est. Nunc mentis oculo sollicite intuendum est quantum in supra memoratarum imaginum abolitione vel veneratione filiorum error a parentum errore dissentiat, cum utrinque sibi et istorum et illorum error repugnare non desinat. Illi enim eas convellendas atque contemnendas esse censuerunt ab Ecclesia perpetua abdicatione, isti eas non solum habendas, verum etiam venerandas student supplici adoratione. Illi eas mancipavere crepitantibus ignibus, isti honorant odoriferis thymiamatibus. Illi eas effugiebant etiam cernere, isti non cessant amplecti. Illi effodere ad ornamentum ecclesiae ab antiquis constitutas in parietibus, isti nuper conditas oblatis [Col. 1111B] perlustrant luminaribus. Illi eas studebant prorsus abominari, isti sanciunt omnino osculari. Illi anathematizabant habentes, isti e contrario non adorantes. Quae duo mala cum alterutrum sibi contraria [Col. 1112A] sint, et a recto tramite remota, restat nobis ut viam regiam secundum Apostolum gradientes, neque ad dexteram neque ad sinistram declinemus: ut nec cum illis prorsus abolendas dijudicemus, nec cum istis adorandas decernamus: sed solum Deum adorantes, et ejus sanctos venerantes secundum antiquam Patrum et ecclesiasticam traditionem eas in ecclesia in ornamento et memoria rerum gestarum, si libet, habeamus, et cum justitia hinc severitatem, illinc adulationem contemnentes; cum prudentia hinc versutiam, illinc hebitudinem declinantes; cum temperantia hinc libidinem, illinc insensibilitatem spernentes; cum fortitudine, hinc timiditatem, illinc audaciam abjicientes, cum sanctis Patribus qui eas in ornamento solummodo esse ecclesiae [Col. 1112B] siverunt, istis hinc adorantibus, illis hinc abominantibus postpositis, viam mandatorum Domini teneamus, qualiter ad eum qui est via, veritas et vita, ipso opitulante pervenire valeamus.



LIBER TERTIUS.
[Col. 1111]


PRAEFATIO.
[Col. 1111B]

Constat hujus nostri operis stylum sive in superioribus qui jam Deo annuente digesti sunt libris, sive in praesenti in cujus inceptionis adorimur articulo, sive etiam in eo quem postmodum Domino opitulante [Col. 1111C] digesturi sumus, adversus eorum insaniam vigilare, qui quanquam diversis temporibus diversisque voluntatibus synodos aut ut abdicari, aut ut adorari imagines in Ecclesia censeant, assolent aggregare. Et quoniam illius insaniae scriptura, quam inani desiderio septimae synodi vocabulo censeri ambiunt propriorum sensuum erroribus quasi membris concreta, et divinae legis testimoniorum incompetenter sibi adhibitorum commatibus quasi quibusdam pinnis cernitur esse suffulta: libuit nobis in praecedentibus libris pinnarum subsidia ei, quibus incassum fulciri arbitratur, demere; in sequentibus vero eam vanorum compage membrorum, quibus subsistere se posse suspicatur, destituere, ut praecedentes ab ea pinnarum remigia auferant, sequentes ejus artus frustratim [Col. 1111D] dirimant; praecedentes eam volatu, sequentes privent gressu: ut videlicet spiritalis intelligentiae et divini eloquii pinnis, quibus enormiter vehi putabatur, abscisis, et propriis sensibus a quibus violenter in aliis peregrinari compellebatur restitutis, et catholicae fidei fortis et inexpugnabilis pugni inpulsione, qua satis vacuarum et ratione carentium assertionum acervis, et congruis sensibus, et divinorum apicum testimoniis carens, omnibus appareat enervata, quae non ab omnibus creditur esse digesta: quoniam quidem dum suorum intentat auctorum in sublime laudis insigne efferre, prosperitatem rerum domesticarum civili non formidat certamine perturbare; dumque pessum ad quarumdam rerum interdictam cives adorationem provocat, civium in [Col. 1112B] se domestica arma territat, et spiculorum ictus quibus et libertas debuit tueri et hostili globo obniti in indigenas, proh dolor! compellit intorqueri. Hanc igitur non versutis cavillationibus, non forensi facundia, non procul a causa vagantibus locutionum phaleris, [Col. 1112C] non lepore lenociniosi cothurni, non callidae exsecutionis nodosis argumentationibus, jactanter enervare decrevimus, sed purae ac simplicis orationis ambitu divinorum eloquiorum tenacibus nervis concreto, et sanae sobriaeque doctrinae eloquentia colorato, qui elationis ostentatione carens Ecclesiae sanctae potius profectus amator, quam suae vel nostrae sit ventosae laudis sectator. Quoniam igitur in praesentis libri textu, in quo nunc adoriri nos liquet, illorum sententias discutientes qui aliter quaedam quam a sanctis Patribus tradita sunt in sua synodo posuere, de fide quodammodo disputaturi sumus, ordo exposcit ut primum nostrae fidei fundamentum jaciamus, hoc videlicet de quo ait Apostolus, Fundamentum enim aliud ponere nemo potest praeter id quod positum est, [Col. 1112D] quod est Christus Jesus (I Cor. III). Cujus venerandae fidei sinceritatem, mox ut sicut corde credimus, ore protulerimus, et tanti fundaminis firmitate futuri operis primordia munierimus, liberius nostra fabrica surgens rectius solidiusque struatur, et illorum sicubi minus recte minusve solide surrexerit, facilius dejiciatur. Quia ergo primum nos munire nostraque firmare, et post contra adversa confligere, et oppositis resistere debemus, non solum sacrarum litterarum perdocemur documentis, sed etiam ipsius Romani auctoris (Sc. Ciceronis) eloquii monemur institutis, qui ait, »Argumentandum est ita ut primum nostra firmemus, dehinc adversa confringamus.«



CAPUT PRIMUM. Confessio fidei catholicae quam a sanctis Patribus accepimus, tenemus et puro corde credimus.
[Col. 1113A]

Credimus in Deum Patrem omnipotentem, cunctorum visibilium et invisibilium conditorem. Credimus et in Dominum nostrum Jesum Christum per quem omnia creata sunt, verum Deum, unigenitum, et verum Dei Filium, non factum aut adoptivum, sed genitum et unius cum Patre substantiae, atque ita per omnia aequalem Deo Patri, ut nec tempore nec gradu nec potestate esse possit inferior: tantumque esse confitemur illum qui est genitus quantus est ille qui genuit. Non autem quia dicimus genitum a Patre Filium, divinae et ineffabili generationi aliquod tempus [Col. 1113B] ascribimus, sed nec Patrem aliquando coepisse nec Filium; non enim aliter confiteri possumus aeternum Patrem, nisi confiteamur etiam coaeternum Filium: ex Filio enim Pater dicitur, et qui semper Pater fuit, semper habuit Filium [a 1Kb] . Credimus et in Spiritum sanctum, Deum verum ex Patre et Filio procedentem, aequalem per omnia Patri et Filio, voluntate, potestate, aeternitate, substantia: nec est prorsus aliquis in Trinitate gradus, nihil quod inferius superiusve dici possit, sed tota Deitassui perfetione aequalis est, ut exceptis vocabulis quae proprietatem personarum indicant, quidquid de una persona dicitur, de tribus dignissime possit intelligi: atque ut confundentes Arium unam eamdemque dicimus Trinitatis esse substantiam, et unum in tribus personis [Col. 1113C] fatemur Deum, ita impietatem Sabellii declinantes, tres personas expressas sub proprietate disjungimus, non ipsum sibi Patrem, ipsum sibi Filium, ipsum Spiritum sanctum esse dicentes, sed aliam Patris, aliam Filii, aliam Spiritus sancti esse personam. Non enim nomina tantummodo, sed etiam nominum proprietates, id est personas, vel, ut Graeci exprimunt, , hoc est subsistentias, confitemur. Nec Pater Filii aut sancti Spiritus personam aliquando excludit: nec rursus Filius aut Spiritus sanctus Patris nomen personamque recipit, sed Pater semper Pater est, Filius semper Filius, Spiritus sanctus semper Spiritus sanctus: itaque substantia unum sunt, personis ac nominibus distinguuntur. [Col. 1113D] Ipsum autem Dei Filium, qui absque initio aeternitatem cum Patre et Spiritu sancto possidet, dicimus in fine saeculorum perfectum naturae nostrae hominem suscepisse ex Maria semper virgine, et Verbum carnem esse factum assumendo hominem, non permutando deitatem: nec, ut quidam sceleratissime opinantur, Spiritum sanctum dicimus fuisse pro semine, sed potentia ac virtute Creatoris operatum. Sic autem confitemur in Christo unam Filii esse personam, ut dicamus duas perfectas atque integras esse substantias, id est, deitatis et humanitatis, quae ex anima continetur et corpore: atque ut condemnamus Photinum qui solum et nudum hominem confitetur [Col. 1114A] in Christo, ita anathematizamus Apollinarem et ejus similes, qui dicunt Dei Filium minus aliquid de humana suscepisse natura, et vel in carne vel in anima, vel in sensu assumptum hominem his propter quos assumptus est fuisse dissimilem, quem absque sola peccati macula quae naturalis non est nobis confitemur esse conformem. Illorum quoque similiter exsecramur blasphemiam, qui novo sensu asserere conantur a tempore susceptae carnis omnia quae erant deitatis in hominem demigrasse: et rursum quae erant humanitatis in Deum esse transfusa, ut quod nulla unquam haeresis dicere ausa est videatur hac confusione, utraque exinanita substantia scilicet deitatis et humanitatis, et a proprio statu in aliud esse mutata: qui tam Deum imperfectum in [Col. 1114B] Filio quam hominem confitentur, ut nec Deum vere nec hominem tenere credantur. Nos autem ita dicimus, susceptum a Dei Filio passibile nostrum, ut deitas impassibilis permaneret. Passus enim Filius non putative sed vere, omnia quae Scriptura testatur, id est esuriem, sitim, lassitudinem, dolorem, mortem et caetera hujusmodi secundum illud passus est quod pati poterat, id est, non secundum illam substantiam quae assumpsit, sed secundum illam quae assumpta est. Ipse enim Dei Filius secundum deitatem suam impassibilis est ut Pater, incomprehensibilis ut Pater, invisibilis ut Pater, inconvertibilis ut Pater. Et quamvis propria persona Filii, id est, Dei Verbum suscepit passibilem hominem, ita tamen ejus habitatione secundum suam substantiam deitas [Col. 1114C] Verbi nihil passa est, ut tota Trinitas quam impassibilem necesse est confiteri. Mortuus est ergo Dei Filius secundum Scripturas, juxta id quod mori poterat, resurrexit tertia die, ascendit in coelum, sedet ad dexteram Dei Patris manente ea natura carnis in qua natus et passus est, in qua etiam resurrexit. Non enim exinanita est humanitatis substantia, sed glorificata, in aeternum cum deitate mansura. Accepta ergo a Patre potestate omnium quae in coelo sunt et in terra, venturus est ad judicium vivorum ac mortuorum, ut et justos remuneret et puniat peccatores. Resurrectionem carnis ita credimus ut dicamus nos in eadem in qua nunc sumus veritate membrorum esse reparandos, qualesque semel post resurrectionem [Col. 1114D] fuerimus effecti in perpetuo mansuros; unam esse vitam sanctorum, sed praemia pro labore diversa; e contrario pro modo delictorum peccatorum quoque esse supplicia. Baptisma unum tenemus, quod hisdem sacramenti verbis in infantibus quibus etiam in majoribus esse celebrandum. Hominem si post baptismum lapsus fuerit, per poenitentiam credimus posse salvari. Novum et Vetus Testamentum recipimus in eorum librorum numero quem sanctae catholicae Ecclesiae tradidit auctoritas. Animas a Deo dari credimus quas ab ipso factas dicimus, anathematizantes eos qui animas quasi partem Dei divinae dicunt esse substantiae. Eorum quoque condemnamus [Col. 1115A] errorem qui eas ante peccasse vel in coelis conversatas fuisse dicunt quam in corpora mitterentur.

Exsecramur etiam eorum blasphemiam qui dicunt impossibile aliquid homini a Deo esse praeceptum, et mandata Dei non a singulis, sed ab omnibus in commune posse servari, vel qui primas nuptias cum Manichaeo, aut secundas cum Cataphrygis damnant. Anathematizamus etiam illos qui Dei Filium necessitate carnis mentitum esse dicunt, et eum propter assumptum hominem non omnia facere potuisse quae voluit. Joviniani quoque damnamus haeresin, qui dicit nullam in futuro meritorum esse distantiam, nosque eas ibi habituros virtutes quas hic habere neglexerimus. Liberum sic confitemur arbitrium ut dicamus nos semper Dei indigere auxilio, et tam illos [Col. 1115B] errare qui cum Manichaeo dicunt hominem peccatum vitare non posse, quam illos qui cum Joviniano asserunt hominem non posse peccare: uterque enim tollit arbitrii libertatem. Nos vero dicimus hominem semper et peccare et non peccare posse, ut semper nos liberi confiteamur esse arbitrii. Haec est catholicae traditionis fidei vera integritas, quam sincero corde credimus et fatemur, et in hoc opere beati Hieronymi verbis expressam taxavimus. Haec est vera fides, hanc confessionem conservamus atque tenemus, quam quisque inconvulse et intemerate custodierit, perpetuam salutem habebit.



CAPUT II. Quod Tarasius ab errore errorem linire conatus sit, et quod ab aegritudine ad aegritudinem dilapsus sit, cum videlicet repente ex laico conversus et ad episcopatum promotus nititur hoc emendare in imaginum adoratione quod admisit in repentina consecrationis susceptione.
[Col. 1115C]

Peritorum vetus iste medicorum mos est, sic unius aegritudinis molestiis medicaminibus crebris curando instare, ut tamen alterius pestis nequitiae non videatur adminicula praestare, quoniam quaedam res sicut unius vires extenuant, ita adhibitae alterius viribus alimenta ministrant: et spiritalis vineae cultorum est, sic quorumdam convellere vitiorum stirpes, ut tamen aliorum nullis convalescant incrementis radices, quoniam quorumdam vitiorum pestifera plantatio aliorum abolitione vitiorum inolescit, sicque alii pesti subsidia praebens agro mentis officit, [Col. 1115D] quae per se officere non valens suis viribus exstirpata fatescit. Quorum utrorumque praestantibus moribus, sive peritorum medicorum, sive spiritalium cultorum, non mediocriter Tarasius perhibetur obniti, qui per rem penitus interdictam et nullatenus proficientem nititur emendare rem penitus interdictam et prorsus officientem. Et veluti si quis lutulentum quid ingesta impuritate eluere cupiens, dum lutulentis nihilominus eluere nititur aquis, quo magis abluere appetit, eo magis eisdem impuritatibus inficit: ita idem ex laico repente ad episcopatum, ut fertur, promotus, dum repentinam tanti gradus susceptionem per insolentem nisus est emendare imaginum adorationem, illicitum illicito apposuit, et quanto unum errorem altero errore linire putavit, [Col. 1116A] tanto se majoribus errorum nexibus praepedivit. Nam si inopportuna imaginum adoratione inopportuna ordinatio stabiliri potest, facile res illicitae rebus poterunt firmari illicitis, et si res illicitae rebus poterunt firmari illicitis, facillime impura quaeque quibusdam impuris ablui poterunt. Non autem impura quaeque quibusdam impuris ablui poterunt: non igitur inopportuna ordinatio adoratione inopportuna nihilominus imaginum quoquomodo poterit stabiliri. Et si ecclesiasticae ordinationis regula a sanctis Patribus tradita intemerata servanda est, imo quia servanda est, omnino corrumpi non debet: et si omnino corrumpi non debet, nec pro utili quadam re corrumpi quidem debet: et si pro utili quadam re nullatenus corrumpi debet, multo ergo minus [Col. 1116B] pro inutili corrumpi debet; cum videlicet utrumque et imagines adorare, et sine ordine graduum pontificalem cathedram subire inutile sit. Sed quorsum ista? Accedamus ad Apostolum, veniamus ad Vas electionis, interrogemus egregium praedicatorem, intonet nobis quid de ordinatione episcopi censeat; qui procul dubio respondebit: Manus cito nemini imposueris (I Tim. V). Et rursus: Non neophytum, ne in superbia elatus in judicium incidat diaboli (I Tim. III); ne videlicet dum putat se non tam ministerium humilitatis quam administrationem saecularis potestatis adeptum, condemnatione superbiae sicut diabolus per jactantiam dejiciatur. Unde periculosissima est talis ordinatio, in qua diaboli judicium suspicatur: et formidolosissimum est [Col. 1116C] ejus doctrina, qua imagines adorare censet, uti, in quo tam atrocis exempli ruina formidatur; cum prohibitum sit popularem hominem sacerdotii magisterium adimplere debere, cujus nec officium tenuisse, nec disciplinam creditur agnovisse, et eum ea docere posse quae constat eum nequaquam antea didicisse. De tali itaque ordinatione haec est beati Gregorii Romanae urbis antistitis sententia: »Quidam desiderio honoris inflati defunctis episcopis tonsurantur, et repente fiunt ex laicis sacerdotes, atque inverecunde religiosi propositi ducatum arripiunt, qui nec esse adhuc milites didicerunt. Quid putamus, quid isti subjectis praestaturi sunt, qui antequam discipulatus limen attingant, tenere locum magisterii non formidant? Qua de re necesse [Col. 1116D] est ut et si inculpati quisque sit meriti, ante tamen per distinctos ordines ecclesiasticis exerceatur officiis: videat quod imitetur, discat quod doceat, informetur ad id quod teneat, ut postea non debeat errare qui eligitur viam errantibus demonstrare. Diu ergo religiosa meditatione poliatur ut placeat: et sic lucerna super candelabrum posita luceat, ut adversa ventorum vis irruens conceptam eruditionis flammam non exstinguat, sed augeat: nam cum scriptum sit, Prius quis probetur, et sic ministret, multo amplius ante probandus est, qui populi intercessor assumitur, ne fiant causa ruinae populi sacerdotes mali. Nulla igitur contra hoc excusatio, nulla potest esse defensio, quia cunctis liquido [Col. 1117A] notum est quae sit in hujus rei diligentia sancta egregii sollicitudo doctoris, qua neophytum ad ordines vetat sacros accedere. Sicut autem tunc neophytus dicebatur qui initio sanctae fidei erat conversatione plantatus, sic modo neophytus habendus est qui repente in religionis habitu plantatus ad ambiendos honores sacros irrepserit. Ordine ergo ad ordinem accedendum est. Non gradum sacrum recte appetit qui ad summa loci fastigia postpositis gradibus per abrupta quaerit ascensum: et cum idem Apostolus doceat inter alia sacri ordinis instituta discipulum, manus non esse cuiquam citius imponendas, quid hoc celerius, quidve praecipitantius quam ut exoriatur a summitate principium, ut ante esse incipiat episcopus quam magister.« Contra [Col. 1117B] quam ecclesiasticae institutionis normam dum superius memoratus Tarasius sacerdotale culmen, ut aiunt, contendit, turbare potius quam gubernare dinoscitur plebes. Nec mirandum est si non recte praedicet qui ad praedicationis officium non recte pervenit. De cujus inordinata consecratione multa sanctorum Patrum poni testimonia poterant, quae tamen brevitatis causa omissa sunt. Haec tantum de hac re posuisse sufficiat.



CAPUT III. Utrum Tarasius recte sentiat qui Spiritum sanctum non ex Patre et Filio secundum verissimam sanctae fidei regulam, sed ex Patre per Filium procedentem in suae credulitatis lectione profiteatur.

Nostris memorialibus nequaquam subtraxit oblivio [Col. 1117C] sensibus quod in primordiis hujus nostri operis polliciti sumus nihil nos indiscussum relicturos, nihilque silentio praeterituros, quod in eadem synodo quae pro adorandis imaginibus gesta est, reprehensione dignum inveniretur, nisi forte quod aut difficultas inordinati sermonis nostro intellectui impertire negaret, aut puerilis dicti ineptiam reverentia cohibente nostra disputatio persequi despiceret; ideoque non est consequens ut ab hoc nostra suspendatur disputatio quod Tarasius Spiritum sanctum non ex Patre tantum, sicut quidam qui quanquam eum ex Filio procedere quodammodo tacuerint, tamen ex Patre et Filio procedentem omnino crediderunt, neque ex Patre et Filio, sicut omnis universaliter confitetur et credit Ecclesia eum procedere, sed ex [Col. 1117D] Patre per Filium in suae fidei professione procedere confessus est. In qua professione nisi puritas et sinceritas cordis sit quae credat eum non creaturam esse, sed creatorem, nec Patre Filioque minorem, sed eis aequalem et consubstantialem et ab utroque procedere, perniciosum virus poterit exoriri. Omnium ergo rerum definitio talis esse debet ut, omnibus obscuritatibus seu ambiguitatibus explosis, ad demonstrandae rei recto tramite tendat indicium, et si aliarum rerum definitio tam perspicua tamque debet esse dilucida, ut ea quae demonstranda sunt, evidenter demonstret, multo magis fidei definitio dilucida et perspicua et omni ambiguitate sive tortuositate carens esse debet. In qua si aliquid aut [Col. 1118A] tortuosum aut ambiguum, aut quodam nubilo verborum obductum fuerit, magnam affert dicenti vel audienti jacturam. Ex Patre enim et Filio Spiritum sanctum, non ex Patre per Filium procedere, recte creditur, et usitate confitetur: quia non per Filium ut pote creatura quae per ipsum facta sit, neque quasi posterior tempore, aut minor potestate, aut alterius substantiae, procedit, sed ex Patre et Filio ut coaeternus, ut consubstantialis, ut coaequalis, ut unius gloriae, potestatis atque divinitatis cum eis existens procedere creditur. Alteram namque vim habet ex praepositio, et alteram per. Unde et Dei Filius natus ex homine non per hominem creditur, id est, non per coitum, non per humanam operationem, sed ex virgine carnem assumendo natus. Et idcirco [Col. 1118B] quaeri potest utrum recte dici queat, Spiritus sanctus a Patre per Filium procedere, ne dum incaute haec propositio per in tanti mysterii professione ponitur, Ariani illius erroris virosum cuiquam poculum ministret, qui Spiritum sanctum creaturam esse, et per Filium sicut et caetera quae creata sunt, creatum esse blasphemat: qui etiam sui baptismatis tinctionem non juxta fidem evangelicam, in nomine Patris, et Filii, et Spiritus sancti (Matth. XXVIII), sed in nomine Patris per Filium in Spiritu sancto infelicibus quibusque ad se conversis impertivit. Spiritus namque sanctus non creatura, sed creator esse his testimoniis approbatur. Ait enim David: Verbo Domini coeli firmati sunt, et Spiritu oris ejus omnis virtus eorum (Psal. XXXIII); et Salomon dicit: Ipse [Col. 1118C] creavit ea per Spiritum sanctum (Eccli. I); item David, Emitte Spiritum tuum et creabuntur, et renovabis faciem terrae (Psal. CIV); et in libro Job scribitur. Spiritus divinus est, inquit, qui creavit me (Job. XXXIII); et in libro Judith, Tibi, inquit, serviet omnis creatura tua: quoniam dixisti et facta sunt; misisti Spiritum tuum, et aedificavit (Judith. XVI). Tantae enim potestatis sive virtutis Spiritus sanctus ostenditur, ut ipso cooperante corpus Domini nostri Jesu Christi, quod est nostra redemptio, in utero virginis formaretur, evangelista dicente: Ne timeas, Joseph, accipere Mariam conjugem tuam; quod enim in ea natum est, de Spiritu sancto est (Matth. I); item, Inventa est in utero habens de Spiritu sancto (Luc. II); non quod Salvatoris nostri Spiritus sanctus Pater [Col. 1118D] dicendus est, ut duo patres credantur, sed quod Patris et Filii idem Spiritus sanctus cooperator et unius potestatis cum eisdem esse credatur, Domino affirmante, Ite, inquit discipulis, baptizate omnes gentes in nomine Patris, et Filii, et Spiritus sancti (Matth. XXVIII). Sicut enim Dominus apostolos ad praedicandum destinavit, pari etiam modo Spiritus sanctus facere declaratur. Scribitur enim in Actibus apostolorum quod Petro cogitante de visione, dicit ei Spiritus sanctus: Ecce viri quaerunt te; exsurgens vade cum eis nihil dubitans, quia ego eos misi ad te (Act. X); et item: Segregate mihi Paulum et Barnabam ad opus ad quod elegi eos (Act. XIII); et item: Attendite vobis et universo gregi in quo vos Spiritus [Col. 1119A] sanctus constituit episcopos (Act. XX). Nam et universa cum Patre et Filio, ut ostensum est, procreavit, et Deus esse unius cum iisdem essentiae his testimoniis approbatur. David enim ait: Audiam quid loquatur in me Dominus Deus. Luce itaque clarius constat quod omnes prophetae non nisi per Spiritum sanctum annuntient vel loquantur, Domino attestante, qui ait: Cum venerit Spiritus ille sanctus quem Pater mittet in nomine meo, ipse vos docebit et ventura annuntiabit vobis (Joan. XV). Item per prophetam Dominus dicit: Noluerunt audire sermones meos quos mandavi in Spiritu meo per os prophetarum priorum, dicit Dominus. Paulus quoque apostolus ad Hebraeos scribens ait: Testificatur nobis Spiritu sancto, et hoc est testamentum quod dispono ad eos post dies illos, [Col. 1119B] dicit Dominus (Hebr. X). In Actibus quoque apostolorum ad Ananiam dixisse pastorem Ecclesiae legimus: Ut quid Satanas implevit cor tuum mentiri te Spiritui sancto (Act. IV)? Et ostendens eum Deum esse, in subsequentibus dicit: Non es mentitus hominibus, sed Deo. Paulus quoque vas electionis ad Corinthios scribit: Divisiones autem donationum sunt, idem vero Spiritus: et divisiones ministeriorum sunt, idem ipse Dominus: et divisiones operationum sunt, idem vero Deus, qui operatur omnia in omnibus (I Cor. XII). Quibus apostolicis verbis Spiritus sanctus idem Deus, idem Dominus declaratur. Idem vero Dominus in Evangelio dicit: Spiritus est Deus (Joan. IV). Item ad Corinthios Paulus scribens ait: Dominus autem Spiritus est (II Cor. III); et ad Ephesios: [Col. 1119C] Nolite, inquit, contristari Spiritum sanctum Dei (Ephes. IV); item ad Corinthios: An nescitis, inquit, quia membra vestra templum sunt Spiritus sancti quem habetis a Deo (I Cor. VI)? et eum Deum in humanis corporibus habitantem ostendens adjungit, et dicit. Glorificate ergo et portate Deum in corpore vestro. Qui dum his testimoniis et creator et Deus approbetur, et ex Patre et Filio ab omni catholica Ecclesia procedere credatur, quaerendum est utrum necesse sit eum per Filium a Patre et non potius ex Patre et Filio procedere profiteri, cum hujuscemodi professio neque in Nicaeno, neque in Chalcedonensi symbolo a sanctis Patribus facta inveniatur. Per Filium enim super apostolos in igne apparuit, per [Col. 1119D] Filium hominibus datus est, quoniam ab omnibus Spiritus sanctus accipi non nisi per Filium poterat. Per Filium vero eum a Patre procedere profiteri, synodicae confessioni inusitatum est: quoniam Spiritus sanctus ut a Patre procedat non eget alterius adjutorio, ut per aliquem procedat, cum utique sit tertia in eadem sancta Trinitate persona et unius cum Patre et Filio sit potestatis atque essentiae. Qui cum a se Deus sit, ad nos autem relative donum est, distribuens singulis prout vult gratiarum dona. Nam et prophetias quibus vult impertit, et peccata quibus vult dimittit, quae sine illo non donantur: qui inde proprie charitas nuncupatur, vel quia naturaliter eos a quibus procedit conjungit, et se unum cum eis esse ostendit, vel quia in nobis id agit, ut in Deo [Col. 1120A] maneamus et ipse in nobis: unde et in donis Dei nihil majus est charitate, et nullum est majus donum Dei quam Spiritus sanctus: ipse est et gratia, quae quia non meritis nostris, sed divina voluntate gratis datur, inde gratia nuncupatur. Sicut autem unicum Dei Verbum proprie vocamus nomine Sapientiae, cum sit universaliter et Spiritus sanctus et Pater ipse Sapientia, ita Spiritus sanctus proprie nuncupatur vocabulo charitatis, cum sit et Pater et Filius universaliter charitas. Est enim Spiritus Patris attestante, Domino, qui ait: Non enim vos estis qui loquimini, sed Spiritus Patris vestri qui loquitur in vobis (Marc. XIII). Est et Spiritus Filii, Paulo attestante, qui ait: Quisquis autem Spiritum Christi non habet, hic non est ejus (Rom. VIII), ac per hoc Spiritus [Col. 1120B] amborum dicitur, quia ex Patre et Filio procedens unius probatur esse substantiae et naturae: qui si ingenitus diceretur, duo patres profiterentur; si genitus, duo filii incompetenter dicerentur. Sed quia nec Pater est nec Filius, ideo nec ingenitus, nec genitus, sed ex utroque procedens dicitur. Pater enim solus non est de alio, ideo solus appellatur ingenitus, non quidem in Scripturis, sed in consuetudine disputantium et de re tanta sermonem qualem valuerint ad praesentium sive futurorum profectum proferentium: Filius solus de Patre est natus, ideo solus dicitur genitus; Spiritus sanctus solus de Patre et Filio procedit, ideo solus amborum nuncupatur Spiritus. Procedit enim ex utroque, non nascendo, ut alicujus filius dici possit. Diceretur autem filius [Col. 1120C] Patris et Filii, si, quod abhorret ab omnium fidelium sensibus, eum ambo genuissent: non igitur ab utroque est genitus, sed procedit ab utroque amborum Spiritus. A Patre illum autem procedere Dominus noster Jesus Christus discipulos docuit dicens: Cum autem venerit, inquit, Paraclitus, quem ego mittam vobis a Patre Spiritum veritatis, qui a Patre procedit, ille testimonium perhibebit de me (Joan. XV). Et rursum ipse Dei et hominum mediator Dominus Jesus Christus post resurrectionem suam, ut ostenderet a se procedere Spiritum sanctum sicut et a Patre, insufflans in discipulos suos ait, Accipite Spiritum sanctum (Joan. XX); qui nisi ab eo procederet, nequaquam eum insufflans discipulis daret. Unus ergo est Spiritus Patris et Filii, unus, ut supra memoravimus, [Col. 1120D] amborum Spiritus. Quod si quis quaerat quomodo Filius a Patre nascendo procedit, Spiritus vero sanctus procedendo non nascitur; aut cur non uterque sint filii, cum uterque a Patre procedant; aut cur non et Spiritus sanctus dicatur ingenitus, sicut Pater; aut quomodo ab utroque procedat, aut cur Filius dicat: Sicut habet Pater vitam in semetipso, sic dedit Filio vitam habere in semetipso (Joan. V), quasi antea sine vita idem Filius exstiterit, et hanc Patre dante susceperit; aut quomodo Pater nunquam sine Filio, et tamen Pater genuit Filium; aut quomodo Filius nunquam sine Spiritu, et tamen ait: Nisi ego abiero, Paraclitus non veniet ad vos (Joan. XVI); aut quomodo Filius non de se, sed de Patre [Col. 1121A] est, nec tamen ei est posterior de quo est; aut quomodo Spiritus sanctus de Patre procedit et Filio, nec tamen ab eis praeceditur a quibus procedit: sciat haec et his similia humanae fragilitatis sensibus inscrutabilia et incomprehensibilia esse. Quis enim ista consideret? quis ista comprehendat? Si enim humanae nativitatis Christi secreta non capimus, divinae naturae mysteria quomodo capiemus? Verum quia in illa coaeterna et aequali et incorporali et ineffabiliter immutabili atque inseparabili Trinitate difficillimum est generationem a processione distinguere, sufficiat hoc credere, hoc firmiter tenere, hoc toto corde fateri Patrem ingenitum, Filium genitum, Spiritum vero sanctum nec creatum nec genitum, sed ex Patre et Filio procedentem: ita duntaxat ut in confessione fidei [Col. 1121B] omnes opinationes, omnes verborum novitates caveantur: et his verbis hisque sententiis fidelium confessio roboretur quae sanctae et universales synodi in symbolo taxaverunt.



CAPUT IV. Utrum Theodorus episcopus Hierosolymorum recte sentiat, qui cum Patrem sine principio penitus et sempiternum se credere dixerit, Filium nescio sub qua ambage verborum non aliud principium quam Patrem agnoscentem et ex ipso subsistentiam habentem professus sit.

Et superiore quidem capitulo exsecuti sumus, in sanctae fidei confessione dilucidam et perspicuam definitionem fieri debere, et nunc necessario idipsum exsequimur. Quoniam nisi recto tramite, omnibus ambagibus hinc inde postpositis, ad demonstrandam [Col. 1121C] rei veritatem sermo gradiatur, et de ejus a quo profertur fidei integritate ab audientibus dubitatur, et haereticae pravitati et si non voto, sono tamen appropinquare videtur. Unde cavendum est ne in professione fidei Theodori episcopi, qui dum Patrem dicat sine principio, et Filium non aliud principium quam Patrem agnoscentem, et ab ipso subsistentiam habentem, Pater Filium, aut tempore, qui sibi consempiternus est; aut substantia, qui sibi consubstantialis est; aut honore, qui sibi aequalis est, praecedere suspicetur. Quod quidem etsi a praefato viro recte et catholice creditur, ita tamen ambigue positum est, ut legenti de ejus fide possit oriri suspicio, quod plerumque non infirma credulitas, sed sermonis [Col. 1121D] solet efficere difficultas. Quoniam igitur in hac professione non elucet evidenter utrum ejus fides aut probari aut improbari debeat, cum eam probandam potius quam improbandam esse nostra mallet intentio, restat ut quod de hac re a sanctis Patribus percepimus, credimus et tenemus, breviter exsequamur: hoc enim in tali professione expavescendum est, ne dum Pater sine principio dicitur, et Filius non aliud principium quam Patrem agnoscere, antiquior Pater Filio quia genuerit, et Filius posterior Patre quia genitus sit suspicetur, cum videlicet nihil sit in sancta Trinitate anterius posteriusve, ubi nihil ex tempore inchoatur, ut consequenti perficiatur in tempore. Quoniam sicut tres personae consubstantiales sibi sunt, ita etiam consempiternae. Et sine tempore [Col. 1122A] generatio Filii de Patre intelligitur, sine tempore etiam processio Spiritus sancti de utroque. Est enim Pater Filio principium non creando, sed gignendo, non tempore procedendo, sed ineffabilis Pater ineffabilem Filium sine quo nunquam fuit, ineffabiliter sibi consempiternum generando. Est et Filius principium non Patri, sed rebus a se conditis; est et Spiritus sanctus principium omnibus quae ab eo creata sunt, quia nullo modo separari potest ab appellatione Creatoris. Sunt Pater et Filius principium Spiritui sancto non gignendo, quia non est Filius, neque creando, quia non est creatura, sed dando, quia ab utroque procedit. Est item Pater et Filius et Spiritus sanctus unum principium, omnibus quae a se solo et uno creatore creata sunt. Et cum sit [Col. 1122B] Pater principium, et Filius principium, et Spiritus sanctus principium, non tamen tria principia, sed unum est principium, una divinitas, una substantia, una omnipotentia. Haec enim quae breviter perstrinximus, praedicatoris egregii Augustini verbis approbanda sunt. Ait enim: »Dicitur ergo relative Pater, idemque relative dicitur principium, et si quid forte aliud ipse Pater ad Filium dicitur: principium vero ad omnia quae ab ipso sunt. Item dicitur relative Filius, relative dicitur et verbum, et imago, et in omnibus his vocabulis ad Patrem refertur, nihil autem horum Pater dicitur. Et principium Filius dicitur: cum enim diceretur ei, Tu quis es? respondit, Principium quia et loquor vobis. Sed nunquid Patris principium? creaturae se quippe ostendere voluit, cum [Col. 1122C] se dixit esse principium, sicut et Pater principium est creaturae quod ab ipso sunt omnia. Nam et creator relative dicitur ad creaturam, sicut dominus ad servum. Et ideo cum dicimus et Patrem principium, et Filium principium, non duo principia creaturae dicimus, quia Pater et Filius simul ad creaturam unum principium est, sicut unus creator, sicut unus Deus. Si autem quidquid in se manet et gignit aliquid vel operatur, principium est ei rei quam gignit vel ei quam operatur, non possumus negare etiam Spiritum sanctum recte dici principium, quia non eum separamus ab appellatione Creatoris, et scriptum est de illo quod operetur, et utique in se manens operatur. Non enim in aliquid eorum quae operatur, ipse mutatur et vertitur, et quae operatur vide. Unicuique, ait Apostolus, [Col. 1122D] datur manifestatio Spiritus ad utilitatem: alii quidem datur per Spiritum sermo sapientiae, alii sermo scientiae secundum eumdem Spiritum, et reliqua. Item idem post pauca: Nam et sigillatim si interrogemur de Spiritu sancto, verissime respondemus quod Deus sit, et cum Patre et Filio simul unus Deus est. Unum ergo principium ad creaturam dicitur Deus, non duo vel tria principia, ad se autem invicem in Trinitate, si gignens ad id quod gignit principium est, Pater ad Filium principium est, quia genuit eum. Utrum autem et ad Spiritum sanctum principium sit Pater, quoniam dictum est, De Patre procedit, non parva quaestio est: quia si ita est, non jam principium est ei tantum rei erit quam gignit aut [Col. 1123A] facit, sed etiam ei quam dat, ubi et illud elucescit, ut pote quod solet multos movere, cur non sit Filius etiam Spiritus sanctus, cum et ipse a Patre exeat sicut in Evangelio legitur. Exit enim non quomodo natus, sed quomodo datus; et ideo non dicitur Filius, quia neque natus est sicut unigenitus, neque factus ut per gratiam nasceretur sicut nos. Quod enim de Patre natum est ad Patrem solum refertur, cum dicitur Filius, et [a 1Kb] ideo Filius Patris est non et noster: quod autem datum est et ad eum qui dedit refertur, et ad eos quibus dedit. Itaque Spiritus sanctus non tantum Patris et Filii qui dederunt, sed etiam noster dicitur qui accepimus; sicut dicitur Domini salus quia dat salutem, eadem etiam nostra salus est qui accipimus.« Item idem post pauca: »Si ergo et quod [Col. 1123B] datur principium habet eum a quo datur, quia non aliunde accepit illud quod ab ipso procedit, fatendum est Patrem et Filium principium esse Spiritus sancti, non duo principia, sed sicut Pater et Filius unus Deus: et ad creaturam relative unus Creator et unus Dominus, sic relative ad Spiritum sanctum unum principium, ad creaturam vero Pater et Filius et Spiritus sanctus unum principium, sicut unus Creator et unus Dominus.«



CAPUT V. Quod Tarasius non recte Spiritum sanctum contribulum Patri et Filio dixerit, cum sufficeret dicere coaeternum, consubstantialem, ejusdemque essentiae et naturae.

Dixisse quoque in suae fidei professione Spiritum sanctum Patri et Filio contribulum Tarasius perhibetur: [Col. 1123C] [b 1Kb] quod absurdissimum et dictum et a catholicae fidei confessione penitus convellendum, non solum ab eorum sensibus qui litterariae solertiae disciplinam non nesciunt, sed etiam ab eorum qui communibus tantum utuntur litteris prorsus respuitur, et modis omnibus abdicatur. Est enim in promptu animadvertere, quod sicut consanguinei dicuntur qui sunt unius sanguinis, et consortes qui sunt unius sortis, et coaetanei qui sunt unius aetatis, qui etiam coaevi dicuntur, et conformes qui sunt unius formae, ita contribuli dicuntur qui de una tribu sunt. Quoniam loquelaris ista praepositio hanc vim obtinet ut ubicunque in compositione verborum ponitur, diversa quaeque cohaerere demonstret: sicut et in hac compositione duos aut plures homines cum contribulos [Col. 1123D] vocamus, evidenter eos de una tribu esse ostendimus. Est enim tribus multitudo hominum quae aut ab una stirpe genus ducit, sicut ab Jacob duodecim tribus processisse noscuntur; aut uno ministerio fungitur, sicut in exordio Romanae urbis in tres ordines ab ejusdem urbis conditore Romanus populus dispertitus est, in senatoribus videlicet, militibus sive plebibus. Unde hactenus hujus nominis etymologia servatur, et qui eis praesunt tribuni vocantur; in Deo autem qui est summum bonum, [Col. 1124A] unus apex, rerum singulare cacumen, unus in substantia, trinus in personis, nequaquam contribuli nomen inveniri potest, quia non alibi contribulus inveniri potest, nisi ubi invenitur et tribus. Spiritus autem sanctus non Patri et Filio contribulus sed consubstantialis est. Qui si contribulus est, tribus tantummodo aut affinitatis societate, quod profanum est dicere, jungitur; si, quod credere non solum absurdum, sed etiam impium est, tribus tantummodo aut affinitatis societate conjungitur, non est consubstantialis: est autem Patri et Filio consubstantialis, non igitur eis contribulus credendus est aut dicendus. In tanti enim mysterii confessione spretis dictionum novitatibus, suffecerat dicere Spiritum sanctum Patri et Filio coessentialem, coaeternum, coaequalem, unius [Col. 1124B] potestatis et gloriae, ita ut in tribus personis unitas substantiae, potestatis et gloriae summi Dei credatur et a catholicis confiteatur, qui est super omnia Deus benedictus in saecula. Legat igitur quisquis hoc nomen in sancta Trinitate recte nominandum putat, et assertionibus fulcire affectat, lib. XIII beati Hilarii, et XV sanctissimi Augustini de eadem sancta et ineffabili Trinitate, subtilissime disputantes et viriliter intonantes, in quibus cum hoc nomen sanctae Trinitati aptatum minime repererit, id ei minime aptare praesumat, quoniam si ullatenus sanctae fidei confessioni conveniret, tot disputationum silvas effugere nequiret, nec esset tam eloquentibus tamque Latinitatis peritia eruditis viris in disputando alienum, si errori esset extraneum. Legat etiam caeterorum [Col. 1124C] catholicorum Patrum de fide opuscula, et cum hujusce nominis mentionem in tam sublimi tamque praeclaro negotio non repererit, hanc supervacue alibi se invenisse cognoscat. Quoniam sicubi extra horum disputationes in sanctae fidei confessione invenitur, aut ineloquentiae, quae imperitiae de fonte procedit, aut alterius linguae proprietati deputandum est, quae plerumque dum ad aliam linguam transit, vim suam amittit.



CAPUT VI. De eo quod Basilius Anchirae episcopus in suae fidei lectione post confessionem Patris et Filii et Spiritus sancti imaginum et lipsanorum osculationem et adorationem inseruerit, fidem se habere dicens participare ipsis sanctificatione: remissionem vero peccatorum, sive carnis resurrectionem, seu vitam futuram omnino tacuerit.
[Col. 1124D]

Remissio peccatorum quae a Basilio Anchirae episcopo in suae fidei confessione est praetermissa, inter summa ecclesiasticae dignitatis est charismata numeranda. Hanc Propheta insigni laude praefert, cum eos beatos dicit quibus fit: Beati, inquiens, quorum remissae sunt iniquitates et quorum tecta sunt peccata (Psal. XXXII). Hanc vox Verbi, vox Sapientiae, amicus Sponsi inter prima evangelicae tubae tonitrua intonavit, sicut scriptum est: Et venit in omnem regionem [Col. 1125A] circa Jordanem praedicans baptismum poenitentiae in remissionem peccatorum (Luc. III). Hanc mediator Dei et hominum, Agnus Dei qui tollit peccata mundi, pietate qua mundum redimere venerat dedicavit, cum et quibusdam ante passionem peccata remisit, et ut totius mundi peccata dilueret, se Deo Patri in sacrificium obtulit: et ut hanc perpetim Ecclesia consequi valeret, Spiritus ei ineffabile donum et sui characteris insuperabile signum, et sacrosancti baptismatis salutiferum sacramentum concessit. Hanc apostoli in collatione fidei, quam ab invicem discessuri quasi quamdam credulitatis et praedicationis normam statuerunt, post confessionem Patris, et Filii, et Spiritus sancti, posuisse perhibentur: et in tanti verbi brevitate de quo per prophetam [Col. 1125B] dictum est: Verbum abbreviatum faciet Dominus super terram (Isa. X; Rom. IX), hanc ponere minime distulerunt, quia sine hac fidei sinceritatem integram esse minime perspexerunt. Nec cohibuit eos ab ejus professione illius symboli brevitas quam exposcebat sacrae fidei integritas, tantique doni veneranda sublimitas. Fit enim per Spiritum sanctum per quem remittuntur peccata, sive sanguinem Christi qui a nobis in sacramento sumitur, et pro nobis effusus est in remissionem peccatorum. Fit et per aquam baptismatis, in qua originalis noxae antiquum et obsoletum vulnus diluitur. Unde et apostolus (I Joan. V) tres dicit testimonium perhibere, spiritum, sanguinem, et aquam, et tres unum esse: quia et per Spiritum sanctum et per sanguinem Christi et per [Col. 1125C] aquam baptismatis ad unum compitum, id est, ad remissionem peccatorum pervenitur. Hanc quidam doctorum cum quid sit canticum novum luculenter dissereret, inter caeteras novitates quas in Christi incarnatione dixit esse completas, enumeravit dicens: »Novum est Filium Dei hominem fieri, novum est eumdem ab hominibus morti tradi, novum est die tertia surgere, novum est cum corpore ad coelum ascendere, novum est remissionem peccatorum hominibus dari.« Novum itaque dixit remissionem peccatorum hominibus dari, quae sicut in Novo Testamento datur, in Veteri non dabatur. Pagina enim Instrumenti Veteris peccata non diluit, sed ostendit. Carnis quoque resurrectio quam credere et fateri Christianorum, non credere vero Sadducaeorum [Col. 1125D] est, quam praefatus episcopus in suae fidei professione reticuit, et Veteris Instrumenti lectione monstratur, cum et per Job virum evangelicum potius quam legalem dicitur: Scio quod Redemptor meus vivat, et in novissimo de terra surrecturus sim, et rursus circumdabor pelle mea et in carne mea videbo Deum: quem visurus sum ego ipse, et oculi mei conspecturi sunt et non alius (Job. XIX); et per Danielem virum sanctissimum et arcanorum Dei scrutatorem monstratur dicentem: Multi de his qui dormiunt in terrae pulvere [Col. 1126A] resurgunt, alii in vitam aeternam, alii in opprobrium ut videant semper (Dan. XII); et ipsa Veritate ad terras pro salute generis humani descendente, omnino commendatur qui eam et praedicationis suae sacrosanctis oraculis edocuit, et suae resurrectionis salutari exemplo monstravit. Si vero aliquis dicat, Job in hac sententia suam solummodo resurrectionem, non generalem omnium hominum dixisse, audiat eum in alio loco generalem omnium resurrectionem affirmantem et dicentem: Lignum habet spem, si praecisum fuerit rursum virescit, et rami ejus pullulant: si senuerit in terra radix ejus, et in pulvere mortuus fuerit truncus ejus, ad odorem aquae germinabit et faciet comam quasi cum primum plantatum est: homo vero cum mortuus fuerit et nudatus atque consumptus, ubi [Col. 1126B] quaeso est? quomodo si recedant aquae de mari, et fluvius vacuefactus arescat, sic homo cum dormierit non resurget, donec atteratur coelum, nec evigilabit, nec consurget de somno suo (Job. XIV). Quod totum ita intelligendum est, [a 1Kb] Nunquid lignum habet spem revirescendi et homo non habet resurgendi? nunquid quomodo si recedant aquae de mari et fluvius vacuefactus arescat, sic homo cum dormierit non resurget? nunquid donec atteratur coelum non evigilabit, nec consurget de somno suo? quibus verbis non suam solummodo, sed totius humani generis resurrectionem generalem demonstrat. Sequitur. Hanc etiam apostoli cum diversas quidem nationes non diversa fide, diversis linguis imbuti, non diversas constitutiones tradituri peterent, omnibus gentibus inter caetera [Col. 1126C] mysteriorum spiritalium arcana tradiderunt: et ne oblivione dilueretur aut haeretica pravitate cassata per temporum incrementa frustraretur, in symbolo posuerunt, et in tam authentico fidei indicio, in quo totius fidei integritas admirabili brevitate conplectitur, locaverunt. Hanc unus illorum qui fera gentium corda sacri styli doctrina perdomuit, inter caetera quae de ea profatus est, in momento, in ictu oculi fore praedixit (I Cor. XV). Vita quoque futuri saeculi, quam idem Basilius negligenter reticuisse dignoscitur, et ab ipso nobis Domino pollicetur, et pene in omnibus sanctarum Scripturarum oraculis praedicatur, quippe cum sine ea carnis resurrectio nil valeat, et ob eam adipiscendam totius nostrae religionis desudet intentio. Unde datur intelligi non eum mediocriter [Col. 1126D] delirasse, cum in suae fidei confessione res tantis mysteriis plenas, et revera mysteriis plenas, sine quibus Christiana credulitas stare non potest, silentio praeterierit et in earum loco res non necessarias et risu dignas protulerit. Non igitur ei ideo tantummodo succensetur quia eas profiteri distulit, si tamen eas corde credit, cum plerumque quaedam aut brevitatis studio, aut quadam occasione in dicendo praetermittuntur quae in credendo firmiter tenentur; sed quia in earum loco id intulit quod a nullo sanctorum Patrum [Col. 1127A] in fidei promissione illatum fuisse perlegit: quia et miles qui quondam pugnavit, aut quandoque pugnaturus est, non ideo arguitur si ad tempus non pugnet, sed si fuga lapsus et suam nobilitatem ignobilitet, et sociorum vires inutili exemplo enervet. Dixit enim praefatus episcopus, postquam imaginum adorationem et osculationem inter prima suae fidei munimenta fassus est: »fidem se habere participare illis sanctificatione.« Nec immerito rebus insensatis, et non solum sanctificatione sed etiam vita carentibus, participare dignus, qui post confessionem sanctae et unicae Trinitatis in talibus naeniis fidem se habere dixit, et ea quae inter prima Christianae religionis charismata enumeranda sunt, remissionem videlicet peccatorum, carnis resurrectionem et vitam futuri [Col. 1127B] saeculi desidiose praetermisit. Esto denique, utile quiddam est imagines adorare, quid adimitur Christianae religioni si inter primas fidei professiones illius quoque rei professio non detur, cum pleraque sint quae inter caeteras ecclesiasticae institutionis traditiones fidelibus tradita sunt, quorum etsi in fidei confessione professio tacetur, nihil tamen ideo sanctae religioni adimitur? Aut in quo praejudicat, si earum adoratio taceatur, fidei integritati, cum a sanctis Patribus inhibita potius quam instituta credatur. Non enim eo modo praejudicat praetermissio imaginum adorationis sacrae fidei puritati, quae interdicta potius quam instituta est, sicut praejudicant remissio peccatorum, carnis resurrectio et vita futuri saeculi si in confessione praetermittantur, quae utique et in [Col. 1127C] omnium Scripturarum sanctarum serie praedicantur, et, ut praefati sumus, ab apostolis in symbolo laudabili brevitate connexae tenentur.



CAPUT VII. De eo quod Theodosius Amori episcopus desidiose fidem sanctae et unicae Trinitatis tacuerit, de imaginibus vero incaute et extraordinarie dixerit: Confiteor et promitto, et suscipio, et osculor, et adoro imagines; et post pauca: Qui non instruunt diligenter omnem Christo dilectum populum adorare et venerari sacras et honorandas imagines omnium sanctorum qui a saeculo Deo placuerunt, anathema.

Basilium Anchirae episcopum in superiore capitulo arguendum recte ostendimus, eo quod suae fidei jacto fundamine in aedificio tam excellentis mysterii res valde necessarias superaedificare neglexerit, et vice [Col. 1127D] earum res ab omni penitus religionis fabrica abnuendas superaedificare nisus sit: in praesenti vero Theodosium Amori episcopum rectius competentiusque arguendum decernimus, qui, nullo suae fidei in praefata synodo posito fundamento, res tantum inanes et ratione seclusas inaniter et irrationabiliter aedificare coepit. In illius enim aedificio si id quod inaniter surrexit dejiciatur, saltem id quod bene fundatum est remanebit; in istius vero si omne quod inane et frivolum est destituatur, nil quod remaneat erit: si ergo illi recte succensetur qui sanctae et unicae Trinitatis confessioni imaginum adorationem inseruit, multo rectius huic succensebitur qui illius summi et ineffabilis mysterii confessione postposita, de illarum adoratione frivola nescio quae tantummodo [Col. 1128A] somniavit. Ita enim exorsus est: »Confiteor et promitto, et suscipio, et osculor, et adoro imagines.« O mira confessio episcopi! O pulchra dictio sacerdotis! O laudanda devotio praesulis! Tacet confessionem excellentissimae majestatis, et insonat confessionem insolentissimae vanitatis. Ab ejus confessione pedem retrahit qui dixit, Omnis qui me confessus fuerit coram hominibus, confitebor et ego eum coram Patre meo qui est in coelis (Matth. X; Luc. XII) et in imaginum confessionem totis se gressibus infert. Tacet quod et ille fateri et caeteros ut faterentur debuit hortari, et fassus est quod nec ille fateri et ne caeteri faterentur debuit reluctari; et qui opponere murum pro domo Israel debuit et stare in praelio in die Domini, ipse ad deditionis dedecus, proh [Col. 1128B] dolor! sponte dilabitur; quia videlicet qui debuit a prava confessione et a ridiculoso errore aliorum mentes coercere praedicationis studio, ipse primum illis errandi via efficitur pravae confessionis exemplo. Quod vero anathematizat omnes qui non instruunt omnem Christo dilectum populum adorare et venerari imagines omnium sanctorum qui a saeculo Deo placuerunt, quam absurde quamque incaute agat, prudens lector advertat, praesertim qui anathema quod aliis temeraria praesumptione inferre contendit, in se suosque irreverenter intorquet, et telum quo sui erroris extraneam nititur perfodere partem, in suam civiumque deflectit necem. Nec liberat imaginum adoratio ab anathematis colligatione suos, quae nectere tantummodo nitebatur exteros. Anathematizat [Col. 1128C] enim qui non instruunt omnem Christo dilectum populum adorare imagines. Nunquidnam, ut caeteros taceam, in sibi commissa plebe omnes instruunt omnem Christo dilectum populum imagines adorare, qui nec instruendi habent officium, nec praedicationis gradum? nunquid et ipse omnem Christo dilectum populum instruit? Cum videlicet pene totus mundus Christi populo plenus sit: quoniam desiit tantummodo in Judaea notus esse Deus, sed in omnem terram exivit sonus apostolorum, et repleta est omnis terra gloria Domini, et omnes gentes veniunt et adorant in conspectu Domini, juxta Malachiae vaticinium in verbo Domini dicentis, Ab ortu solis usque ad occasum magnum est nomen meum in gentibus, et in omni [Col. 1128D] loco sacrificatur et offertur mihi hostia munda (Malach. II), et pastor Ecclesiae, cui in figura disci diversorum animantium generibus pleni totus orbis diversis gentibus plenus ad Dei gratiam vocandus ostenditur, dicit: In veritate comperi quoniam non est personarum acceptor Deus, sed in omni gente qui timet eum et operatur justitiam, acceptus est illi (Act. X). Nam si secundum ejus deliramentum quicunque non instruunt omnem Christo dilectum populum, anathemate digni sunt, neque ipse idem, neque coepiscopi qui in eadem synodo fuisse perhibentur, neque illis subditae plebes anathematis vinculo carere quibunt, quia etsi instruunt duarum aut trium vel certe plurimarum provinciarum gentes, non tamen omnem Christo dilectum populum instruunt, cum per tam prolixas [Col. 1129A] tamque vastas mundi partes sit catholica Ecclesia, quae utique Christi dilectus populus est, diffusa, et tam per inaccessas et ignotas nationes sit, Domino largiente, dilatata. Aut ergo omnem Christi Ecclesiam ab oriente usque ad occidentem, a septentrione usque ad meridiem, se suosque imaginum adoratione instruere perdocebit, aut secundum suae vanitatis sententiam cum sociis sive subditis anathemati subjacebit: quoniam etsi omnem populum instruere possent, non igitur omnium sanctorum qui a saeculo Deo placuerunt imagines in quarum adorationem universitatem populi instruerent, habere poterant, quorum multitudo tanta est, ut de his per Prophetam ex persona Filii ad Patrem dicatur: Nimis honorati sunt amici tui, Deus, nimis confortatus est principatus [Col. 1129B] eorum: dinumerabo eos, et super arenam multiplicabuntur (Psal. CXXXIX). Quod etsi hyperbolice dictum sit, tanta eorum qui ab initio Deo placuerunt sunt agmina, ut nec pingi nec dinumerari possint ab alio, nisi ab eo in cujus libro eorum scripta habentur nomina. Nam si a se prolati idem episcopus anathematis jacturam vitare cupit, necesse est ut omnium sanctorum qui per diversas mundi partes ab initio Deo placuerunt, imagines et habeat et adoret; et si eas prae multitudine sui habere nequiverit, imo quia nequibit, a se ergo prolato anathemati colla submittat



CAPUT VIII. Quod pene de omnium fide ambigitur, cum Spiritum sanctum quidam a Patre tantum, quidam vero neque a Patre neque a Filio procedentem confessi sint.

[Col. 1129C] Ex Patre et Filio Spiritum sanctum procedere, quantum attinet ad brevitatem hujus styli cui studemus, Domino annuente, in superioribus monstratum est. Nam cum pene omnes in praefata synodo hoc aut penitus tacuerint, aut ambigue protulerint, nos quasi homines humana imbecillitate cogitationum, et eorum quae nec audimus nec legimus ignari, nec eorum fidei testimonium perhibemus qui hoc silentio praeterierunt, nec eorum qui ambigue protulerunt, nec ideo eorum credulitatem abnuimus, quia hoc tacuerunt vel ambigue protulerunt. Quoniam qualiter teneant nescimus, sed hanc rem et indiscussam praeterire, ne eis tacendo assensum praebere videamur, et quia non patenter elucet quid velit, improbare timentes, illius examini reservamus quem occulta [Col. 1129D] non fallunt. Scimus denique eos haud procul ab errore esse, qui si ab eo ideo elongantur, quia bene de hac re sentiunt, ideo tamen ei appropinquant, quia quod recte sentiunt recte fateri neglexerunt, quod autem recte corde creditur adjustitiam, recte ore debet profiteri ad salutem.



CAPUT IX. De eo quod si forte aliquis error in praefatorum episcoporum sententiis de fide prolatis indiscussus remanserit, propter difficultatem et enormitatem sermonis illorum remanebit, qui plerumque tanta ignavia obsitus est, ut quid significare velit quive sensus in eo intelligendus sit, minime pateat.

Cum multa elocutionum sint genera, quae a grammaticis sive a rhetoribus copiose ac varie traduntur, [Col. 1130A] omnium tamen sermonum sive dictionum series quadripertita ratione dividitur. Omnis autem sermo aut sapiens est et disertus, aut sapiens et non disertus, aut disertus et non sapiens, aut nec sapiens nec disertus. Sapiens ergo est et disertus, sicut plurimi divinarum Scripturarum libri, et ut caeteros taceam, ut est liber Isaiae prophetae, cujus sermo et sapiens est, utpote quem Spiritus sanctus dictaverit, et disertus, quia ab illustri et urbano viro prolatus est. Sapiens autem et non disertus, ut quidam in ipsis etiam divinis Scripturis habentur. Sapiens videlicet in sententiarum celsitudinibus divini flaminis nectare promulgatis, indisertus vero aut simplicitate sanctorum virorum, a quibus prolatus est, qui sensuum potius quam verborum venustatibus uti maluerunt, [Col. 1130B] aut indigenarum loquendi usu, inter quos sancti viri divini verbi latores nati aut conversati fuisse noscuntur, sicut de beato Jeremia Hieronymus dicit, quod simplicitas sermonis de loco ei Anatoth in quo natus est accesserit. Disertus ergo et non sapiens, sicut gentilium scriptorum est, qui etsi venustus est humanarum artium eruditione, insipiens tamen est, quia et veri Dei notitia et salutifera caret exhortatione. Est et quorumdam haereticorum sermo disertus, nec tamen sapiens, qui etsi humanorum ingeniorum industria est expolitus, sapientiae veritate et virtutum documentis est omnino nudatus. De disertis vero nec tamen sapientibus per Isaiam prophetam dicitur: Populum enim imprudentem non videbis, populum alti sermonis, ita ut non possis intelligere disertitudinem [Col. 1130C] linguae ejus in qua nulla est sapientia (Isa. XXXIII). Nec disertus ergo nec sapiens est, sicut plurimorum qui temere ad quaelibet docenda accedunt antequam sacratissimorum sensuum dapibus reficiantur et eloquentiae ornamentis imbuantur, vel etiam ut istius synodi scriptura est, cujus errores discutere nitimur, in cujus sententiis nec sensuum reperitur ornatus, nec ex eloquentiae flumine quidam deducitur rivulus. Et cum omnis scriptura aut culta sit et aperta, aut culta et non aperta, aut inculta et aperta, aut nec culta nec aperta, et haec duabus primis istis speciebus est aliena, et duabus sequentibus omnino conserta, quia nec sermonum cultu aut eloquentiae cothurno attollitur, nec puritate apertae locutionis texitur, quod in altero ob sui puritatem [Col. 1130D] ad intelligendum promoveat. Nec culta est et non aperta, quia non longis periodis involvitur, non variis topicorum perplexitatibus exornatur, nec lubricis syllogismorum conclusionibus ex industria dialecticae artis venientibus catenatur: quae omnia et culta sunt, utpote quae sophistico poliuntur cylindro; et non aperta, quia a simplicium lectorum sensu procul remota eruditissimorum tantummodo se inferunt ingenio. Sed aut aperta est, quae eruditione carens omnibus legentibus sive audientibus patet; aut inordinate et incompte digesta, et soloecismis mutilata, barbarismis corrupta, caeteris vitiorum nubilis obducta, et luculenta oratione carens, et ordine texendorum sensuum exploso, nec culta est nec aperta. [Col. 1131A] Ideoque si forte aliquis error in sententiis de fide prolatis indiscussus remanserit, his a nobis se tuebitur armis, quia se talibus incompositarum dictionum abdidit involucris; et a nobis ideo deprehendi nequivit, quia ad nos difficultate sermonis quasi quodam pallio obsitus advenit.



CAPUT X. Ridiculose et pueriliter dictum in sententia fidei Theodori episcopi: Mirabilis Deus in sanctis suis; et continuo, sanctis qui in terra sunt ejus mirificavit omnes voluntates meas inter illos, tanquam hic versiculus illum priorem subsequatur.

Id vero quod Theodorus episcopus hos duos Psalmistae versiculos ita interjecta particula adverbii continuo, in unum protulit, quasi alter alterum nulla intercapedine aliorum versuum interposita subsequatur, [Col. 1131B] cum videlicet hic versiculus quem illum continuo subsequi dicit, non solum confestim non subsequatur, sed etiam ferme ante quinquaginta psalmos, cui postponitur praecedere noscatur, non ideo nobis reprehendere libuit quod fidei quoddam praejudicium afferat, sed quia ridiculo sui reprehensioni subjaceat et reprehendentibus deridendi materiam conferat, pateatque talem scripturam non esse idoneam, ut magna absque errore instruat, quae in parvis absque vigore titubat, nec habere eam vim res dubias affirmandi et incognitas docendi, quae non habet ingenium res non dubias narrandi et notas proferendi. Quomodo ergo illius synodi poterit recipi doctrina, cujus in tot locis reprehenditur scriptura? aut quomodo cum caeteris synodalibus a sanctis patribus digestis [Col. 1131C] vel susceptis scriptis societatis poterit adipisci dignitatem, quae earum sensuum et verborum fugit societatem? Illae enim in nullo reprehenduntur, et ideo in omnibus suscipiuntur: haec vero quia in multis reprehenditur, non immerito pene in omnibus repudiatur.



CAPUT XI. Quod inutiliter et incaute Graeci Ecclesiam catholicam anathematizare conati sint in eorum synodo, eo quod imagines non adoret, cum utique prius debuerint omnino scrutari quid uniuscujusque partis Ecclesia de hac causa sentire vellet.

Ecclesiasticae tubae praedicatio intonat, peccantem fratrem primo clam corripiendum; qui si audire noluerit, seorsum adhibitis fratribus vel corrigendi studio, vel conveniendi testimonio admonendus est; [Col. 1131D] qui si et illos audire contempserit, tunc multis res notescenda est, ut detestationi eum habeant, et qui nequivit salvari pudore, saltim opprobriis salvetur; qui si neque multorum admonitioni assensum praebuerit, ethnicorum sive publicanorum more detestandus est. Cui praedicationi non mediocriter illorum Ecclesia contraire videtur quae totius mundi Ecclesias priusquam more ecclesiastico per epistolare eloquium consulendo sive scrutando alloquatur, praesumptive, sive incaute, anathematizare conatur. Debuerat enim ad circumjacentium provinciarum Ecclesias legationem sciscitativam facere, utrum imagines adorari aut non adorari deberent, ut, juxta cujusdam sapientis vocem, per consilium et sequenda [Col. 1132A] sequens et vitanda vitans, non eam postmodum poenitere constaret, sed quidquid de hac re plures secundum apostolicam institutionem tenere vellent Ecclesiae, ipsa quoque teneret; et quae pluribus consentientibus antiquis institutionibus obniti tentaret et obstinata mente ab universitate ecclesiastici corporis se dirimere vellet, hanc detestationi multaret. Nam quis furor est, quaeve dementia ut unius partis Ecclesia rem quae neque ab apostolis, neque ab eorum successoribus statuta est, nitens statuere, totius mundi Ecclesias conetur anathematizare, et compellantur aut apostolicis institutis contraire, aut ab illis prolato vanissimo anathemati subjacere? Sed cum illorum dementissimum anathema illis potius quam nobis jacturam impertiat, dicente Apostolo, [Col. 1132B] Neque maledici regnum Dei possidebunt (I Cor. VI), etiam si quodammodo laedere posset, tolerabilius nobis esset illud perpeti quam apostolorum sive caeterorum sanctorum Patrum monitis obniti, quippe qui cum Susanna dicimus, Melius est incidere in manus hominum, quam derelinquere legem Dei nostri (Dan. XIII), et pastoris Ecclesiae verbis perdocemur obedire oportere Deo magis quam hominibus (Act. V). Sicut enim cuilibet civium sive principis societate fruenti a seditiosis quibusdam qui contra principem et cives agunt, tolerabilius est ab illis illata convicia sustinere, quam cum eis in seditionem conspirare, ita nimirum tolerabilius nobis est, ab illis exsecrari qui etiam suos parentes exsecrari non formidant, quam cum illis res insensatas contra divinarum Scripturarum [Col. 1132C] instituta adorare. Exsecratio namque sine ratione, et ira sine potestate, et damnatio sine auctoritate, quantum eos contra quos inhiant minime laedunt, tanto auctores suos majoribus taediis afficiunt, et magis desides et impatientes esse produnt. Nisi ergo eos vetusta pernicies et antiqua lues, dux mortis, radix malorum, quae et angelos ab aethereorum civium societate, et homines a florigerae sedis dignitate expulit, stimulis suae nequitiae inflammaret, nec synodum ob adorandas imagines sine conhibentia plurimarum catholicarum et Deo fidelium Ecclesiarum, aggregatam universalem nominare curarent, nec tot tantasque Ecclesias quae utique corpus Christi sunt, tam insolenter anathematizare auderent, nec rerum insensatarum culturam et adorationem contra [Col. 1132D] divinarum apicum institutionem statuere tentarent. Nemo enim, ait Apostolus, in spiritu Dei loquens dicit anathema Jesu (I Cor. XII). Unde cavendum est, ne dum Ecclesiam quae est corpus Christi inconsulte et incaute anathematizare nituntur, illi qui ejus caput est injuriam inferre videantur. Tanta itaque dilectione sibi Christus Ecclesiam ascivit, ut inseparabiliter ei, utpote caput corpori, praeemineat, et illa ei perpetim, utpote corpus capiti cohaereat, ut nequaquam corpori aut injuria aut honorificentia exhibeatur quod non ad caput referatur. Ecclesiae etenim persecutionem a Judaeis illatam suam Christus referebat, cum rapaci lupo Saulo, necdum Paulo, mane praedam in vastationem Ecclesiae comedenti, vespere [Col. 1133A] spolia in saluberrima praedicatione sive epistolarum missione divisuro, dicebat: Saule, Saule, quid me persequeris (Act. IX)? Non quod ille Christum persequeretur in aetheriis arcibus regnantem, sed Ecclesiam jam tunc pullulantem et in hujus saeculi horrisonis fluctibus natitantem. Christus ergo in corpore suo, quod est Ecclesia, etiam nunc persecutionem sustinet, non quidem corporaliter, ut dudum pro mundi salute, sed quadam pietatis miseratione, qua suorum membrorum, id est, fidelium in unitate sanctae Ecclesiae commanentium semper miseretur, de quibus erat ille qui dicebat: Gaudeo in passionibus meis, quia expleo ea quae desunt passionum Christi in carne mea propter corpus ejus quod est Ecclesia (Coloss. I). Hanc passionem, quam Christus in sanctis [Col. 1133B] suis sustinet, David praefigurabat cum dicebat: Adhuc ludam et vilior apparebo (II Reg. VI), quia dum se humilians usque ad mortem ad crucis perveniret mysterium, et a synagoga, quae sterilis ex tunc remansit, despiceretur, in sudore sanguineo membrorum suorum passiones ostendebat esse futuras, ac contra Ecclesiae exhibitam honorificentiam suam esse testatur cum dicit: Qui vos recipit, me recipit (Matth. X). Et, Quandiu fecistis uni de minimis istis, mihi fecistis (Matth. XXV). Si ergo illi de quibus sermo est, custodem virtutum, magistram bonorum, humilitatem amplecterentur, nec corpus Christi, quod est Ecclesia, impudentissime anathematizare tentarent, nec ob suae imo vanae laudis appetitum pro re tam inutili tamque inofficiosa synodum aggregarent.



CAPUT XII. Quod magna ex parte mansuetudinem et patientiam abjecerint in non continendo os suum et inordinate loquendo.
[Col. 1133C]

Aggregata igitur synodo si in ea ecclesiastico more egissent, res necessarias et fidelibus profuturas pertractantes, omnes vocum novitates et inordinatas locutionum naenias evitarent, et mediocritatis callem tenentes neque ab apostolicis doctrinis, neque ab antiquarum synodorum institutionibus dissentirent, sed patientiae et mansuetudinis ornamentis ornati, nequaquam dicentes bonum malum et malum bonum, ponentes amarum dulce et dulce amarum, prophetico sermoni contrairent; et ea quae necessario statuenda erant prudenter statuerent, et quae dicenda diligenter [Col. 1133D] dicerent, et spreto supervacuo et extraordinario anathemate, res utiles perdocerent, res vero ambiguas aut certe inutiles silentio multarent, et nostrae partis sive caeterarum mundi partium Ecclesiae eorum statutis parerent. Sed quoniam impossibile est et eorum statutis assensum praebere et antiquis patrum institutionibus parere, cum videlicet inter se diversa sint, et quantum lux tenebris, vita morte, visio caecitate, probitas improbitate, puritas impuritate, sanitas aegritudine, tantum eorum instituta a sanctorum patrum institutis distent, idcirco, deterioribus spretis, potioribus contenti sumus, et contemptis fallacibus diverticulis certum ac regium tramitem tenere desideramus. Ubi, quaeso, praestantissima virtus mansuetudo? [Col. 1134A] vel tu fortissima furiis sive cunctis levibus incitamentis inimica patientia? Quo abieratis? quo discesseratis, cum tam incautas tamque perversas constitutiones a tot sacerdotibus patrari videretis, cum Ecclesiae tot anathematum vincula inferre cerneretis? Cur non saltim in duobus vel tribus hospitium habuistis? Cur omnes sprevistis? Cur cunctis vestram absentiam praesentastis? Cur non eos a tot nugis vestri moderaminis compescuistis fraenis? Cur non a tot deliramentis vestrae industriae coercuistis habenis? Stimulante namque jactantia sive ventosae laudis appetitu, et ministram suam, oris videlicet incontinentiam, contra nos pugnaturam impellente, quae omnia ut caetera malorum fomenta non incongrue nostrae legiones respuunt, ab eis abscessimus, [Col. 1134B] et apud eos tandem hospitari nequivimus, quos talium errorum tumultibus invasos esse comperimus. Nulla enim est societas luci et tenebris, nec quaedam communicatio Christi et Belial, quoniam, juxta cujusdam sapientis sententiam, spiritus Dei, qui utique nostri exercitus dux est, effugiet fictum, non habitabit in corpore subdito peccatis. Non enim nos in medio ejus, nec ille in medio nostri habitavit qui facit superbiam. Quoniam, juxta verba Jesu filii Sirach, odibilis coram Deo et hominibus superbia, et synagogae superborum non erit sanitas: frutex enim peccati radicabitur in illis (Eccli., XIII). Tanto enim in eorum synodo discipula superbiae, oris scilicet incontinentia, viguit, quanto modestia sive prudentia vigere debuit, et cujus nec extrema quidem manus in tali actu duci [Col. 1134C] debuit, principatum, proh dolor! tenuit; et quae principatum tenere debuit, nec extrema quidem ejus manus illorum coetibus interfuit. Tuo itaque instinctu, o incontinentia oris, quae gressus hominum in terra viventium dirigi prohibes, dicente Propheta, Vir linguosus non dirigetur super terram (Psal. CXXXIX), et cujus anni sui peccatum non deest, juxta illud, Ex multiloquio non effugies peccatum, parcens autem labiis sapiens eris (Prov. X), et per quam anima laeditur, juxta sapientis vocem dicentis, Qui multis utitur verbis, laedit animam suam (Eccli. XX), et quae non solum respondere antequam audias, verum etiam sanctam Ecclesiam anathematizare, antequam alloquatur tuos sequaces, compellis, juxta illud, Qui respondet verbum priusquam audiat, stultitia est illi, et opprobrium [Col. 1134D] (Prov. XVIII), te urgente ita penitus nostrum abnuere consortium, ut nostra societas in eorum mentibus nec leve quidem posset imprimere vestigium. Nos enim sequi decor vitae est, et nos spernere error insaniae, et secundum magistrae nostrae sapientiae vocem, Exitus nostri exitus vitae sunt (Eccli. XXIV). Nisi enim legislator nostrorum monitorum sequax fuisset, et nostri moderaminis retinaculis gressus suae mentis connexos habuisset, dicente Scriptura: Et erat Moyses mansuetus prae omnibus hominibus, qui sunt super terram, nequaquam tantoties divinis alloquiis frueretur, neque tot mysteriorum arcanis, Domino insinuante, imbueretur, nec de eo ab eodem rerum omnium Domino diceretur: At non sicut servus meus [Col. 1135A] Moyses, ad quem loquor facie ad faciem, sicut loqui solet homo ad amicum suum (Num. XII). Patientiae itaque et mansuetudinis virtus et ab illis prorsus abjecta esse perhibetur, qui pessum et extraordinarie ad catholicam Ecclesiam anathematizandam synodum aggregare nisi sunt, et eam quae benedictione perpetua benedicta est, maledicere insanis ausibus conati sunt, et a nobis fidei brachio et dilectionis manu et cordis amplexu modis omnibus est adeunda et perpetim retinenda. Ait enim Psalmista: Dulcis et mansuetus Dominus, propter hoc legem statuit delinquentibus in via: dirigit mites in judicio, docebit mansuetos vias suas (Psal. XXIV). Unde datur intelligi, quod qui mansueti Domini sequax esse desiderat, mansuetudinem non debet spernere, sed ut de viis [Col. 1135B] Domini doceatur, eam ei convenit amplecti. In Proverbiis quoque scribitur: Mansuetus vir cordis medicus est: tinea autem ossibus cor intelligens (Prov. XVI). Item ibi: Melior est mansuetus cum humilitate, quam qui dividit praedam cum contumeliosis. In Ecclesiastico quoque legitur: Fili, in mansuetudine opera tua perfice, et ab omni homine diligere (Eccli. XIII). Item ubi supra: Esto mansuetus ad audiendum verbum, ut intelligas, et cum sapientia loquere responsum verum (Eccli. V). Nam et praefectus Jesus filius Sirach ita intonat: Fili, in mansuetudine serva animam tuam, et da illi honorem secundum dignitatem suam (Eccli. X). Doctor itaque gentium ita ad Ephesios scribit: Obsecro vos ego vinctus in Domino, ut digne ambuletis vocatione, qua vocati estis, cum omni humilitate [Col. 1135C] et mansuetudine, cum magnanimitate, supportantes invicem in charitate, solliciti servare unitatem spiritus in vinculo pacis (Ephes. IV). Et Jacobus apostolus dicit: Quis prudens et sciens vestrum, monstret de bono opere conversationem suam in mansuetudine et prudentia (Jacob. III). Quibus omnibus praeceptis illi procul dubio renisi sunt qui propter imaginum adorationem Ecclesiae ausi sunt anathema inferre, quae utique tanto est immunis ab eorum maledictione quae injusta est, quanto a Christo qui eam redemit delinitur unctione laetitiae, quae immarcescibilis et perpetua est. De prudentia quoque et patientia et continentia oris scriptum est: Qui parcit verbum proferre durum, prodest ei: patiens autem vir sapiens est. [Col. 1135D] Quod enim verbum potest esse durius anathemate? quod si proferre incaute parcerent, non longe a via discederent. Aut quae patientia aut prudentia in hoc negotio illis utilior esset, quam ut Ecclesiam per diversas mundi partes constitutam suis apicibus consulerent, et quod omnium assensus decrevisset, prudenter et patienter sancirent? Dicitur enim per quemdam sapientem: Palpebrae tuae praecedant gressus tuos (Prov. IV). In quo dicto dum metonymice per palpebras providens ante acta consilium, et per gressus ipsas actiones significet, nobis perspicaciter innuit, ut semper nostrarum actionum exercitia provida et prudentia praeveniant consilia, ut antea mentis oculus praevideat in quibus se postmodum actus extendat. A multiloquio igitur quo illi in sua synodo [Col. 1136A] usi sunt, his verbis Psalmista se coercitum esse decantat: Dixi, Custodiam vias meas ut non delinquam in lingua mea, posui ori meo custodiam (Psal. XXXIX); et ut coerceri rite valeat, his precibus Dominum implorare contendit: Pone, Domine, custodiam ori meo, et ostium circumstantiae labiis meis, ut non declines cor meum in verba malitiae (Psal. CXLI). Si ergo omnia quae per patientiam et mansuetudinem a sanctis patribus sive in Veteri, sive in Novo Testamento gesta sunt innumeremus, et e contrario quae per superbiam sive oris incontinentiam a perditis quibusque perpetrata sunt, edicere curemus, et quibus testimoniis hoc vitium perhibeatur, non dicam unius capituli, sed nec quidem unius libri textus cuncta poterit continere. Nunc autem monstratis ex parte quae [Col. 1136B] egerint, quaeve agere debuerint, et illorum nugis ex parte discussis, ad alia quae huic operi necessaria sunt, Domino accedamus.



CAPUT XIII. Quia mulier in synodo docere non debet, sicut Haerena in eorum synodo fecisse legitur.

Cum pene in omnibus illa synodus quae pro adorandis imaginibus aggregata est, divinarum Scripturarum saluberrimis institutis refragetur, in hac quoque parte oppido refragari illis videtur, quod mulierem institutricem sive doctricem habuisse perhibetur: quod quidem non solum divinae legis documentis, sed ipsius naturae lege inhibetur. Non enim eam sexus fragilitas sive animi mobilitas doctrinae sive praelationis super viros apicem tenere permittit, sed tanquam [Col. 1136C] infirmius vas et ad decipiendum facilius subditam et virili auctoritate repressam esse compellit. Unde et divinis legibus sancitum est, quaedam feminarum vota virili deliberatione cassari posse, et humanis constitutum est, feminas innuptas, quamvis provectae sint aetatis, propter ipsam animi levitatem, in tutela consistere debere. Novimus enim feminam causa prolis, causa adjutorii, causa incontinentiae, viro concedi solere: causa vero docendi nusquam penitus legimus. Causa inquam prolis, ut in Genesi legitur: Et benedixit eos dicens: Crescite et multiplicamini (Gen. I). Hoc est enim matrimonium quod neque secundum Pelagium peccatum esse putandum est, neque secundum Jovinianum virginitati coaequandum: sed virginitas illi praeferenda est propter munditiae [Col. 1136D] sanctitatem et corporis integritatem, dicente Apostolo: Nupta cogitat quae sunt mundi, quomodo placeat viro; virgo autem cogitat quae sunt Domini, quomodo placeat Domino, ut sit sancta corpore et spiritu (I Cor. VII). Illud vero quanquam altero sibi praelato non est abjiciendum, neque omnino postponendum, sed cum gratia his quibus competit appetendum, quoniam est et erga se non extraordinarium et erga virginitatem secundum. Est enim virginitatis seminarium, quia sicut uva non aliunde nisi ex vite nascitur, ita et virginitas non aliunde nisi ex matrimonio gignitur; et quanquam sit virginitas centesimus fructus, habet tamen infra se tricesimum, id est matrimonium, inter quos medius sexagesimus [Col. 1137A] est, qui in viduis non incompetenter accipitur. Causa itaque adjutorii femina viro concessa est, dicente Domino: Non est bonum hominem solum esse, faciamus ei adjutorium simile sibi (Gen. II). Causa vero incontinentiae, juxta illud Apostoli: Qui incontinens est, nubat; et iterum: Melius est nubere quam uri (I Cor. VII). Interrogemus ergo Apostolum, dicat egregius praedicator, dicat vas electionis, utrum feminas docere permittat, an in viros dominari. Ait enim ad Timotheum: Mulier in silentio discat cum omni subjectione: docere autem mulieri non permitto, neque dominari in virum, sed esse in silentio (I Tim. II). Qui quasi interrogaretur, cur eam et docere et dominari in virum prohibuerit, Adam, inquit, primus formatus est, inde Eva; et Adam non est seductus, [Col. 1137B] mulier autem seducta in praevaricatione fuit: ut nosse possemus idcirco ei et doctrinae et dominationis dignitatem ab Apostolo in virum minime esse concessam, quia non ut doceret, sed ut adjuvaret virum, nec ut ei praeesset, sed subesset, condita esse perhibetur, sive quia animo est infirmior et ad tentandum facilior. Non enim, ut ait Apostolus, vir propter feminam, sed femina propter virum creata est (I Cor. XI). Nam si quis forte tanti erroris praesumptionem hoc ancili tueri nitatur, quod idem apostolus, cum de habitu et continentia anuum ageret, ait, Bene docentes (I Tim. V), sed prudentiam doceant, perpendant quod non eas docere quamdam insaniam vel quamdam traditionem sacrosanctis Patrum institutionibus resistentem, vel certe cujusdam insensatae rei adorationem, [Col. 1137C] sed prudentiam et bene vivendi exempla permiserit; nec eas id facere in ecclesia, neque in conventu, neque in synodo, sed privatim longaevae aetatis experientia et explosis propter aevi maturitatem vitiorum incentivis, inter domesticos permiserit; nec omnes, sed eas quae in operibus bonis testimonium habent, quae hospites recipiunt, quae sanctorum pedes lavant, quae tribulationem patientibus subministrant, quae omne opus bonum subsecutae sunt, quarum et ipse incessus, motus, vultus, sermo, silentium, quamdam sacrae continentiae gestet honestatem. Aliud est enim matremfamilias domesticos verbis et exemplis erudire, aliud antestitibus sive omni ecclesiastico ordini vel etiam publicae synodo [Col. 1137D] quaedam inutilia docentem interesse, cum videlicet ista quae domesticos exhortatur, eorum et suum in commune adipisci cupiat profectum, illa vero in conventu ventosae tantum laudis et solius arrogantiae ambiat appetitum. Sicut igitur caput viri Christus est, ita nimirum caput mulieris vir, ac per hoc si mulier viris praeesse debet, jam eorum caput est: et si illa eorum caput est, illi necessario caput Christi erunt. Non autem ullus caput Christi praeter Patrem esse potest, secundum Apostolum qui ait, Caput Christi Deus (I Cor. XI), et de quo in Canticis canticorum dicitur: Caput ejus aurum optimum (Cant. V). Non igitur mulier viris se praeferendo eorum caput esse debet, ne dum sexus inferior ultra se quam ordo exposcit, attollit, et superiori sexui praefert, caput [Col. 1138A] quod praeeminere caeteris membris debet, infima petat, et pedes qui caeteris membris praeeminentibus infima loca tenent, caeteris praeeminentes ad superiora tollantur, sicque naturae ordo permutatis ac potius perversis legibus foedetur. Nam si forte aliquis his sacrosanctis apostolicis institutionibus obniti tentans, mulieres viros docere virisque praeesse, et synodos instituere debere, ideo affirmare nisus fuerit, quod secundum evangelicae tubae praeconium mulieres crebro mediatori Dei et hominum ministraverint, ad pedes scilicet ejus sedentes, et verbum ex ore ejus audientes, ac circa frequens ministerium satagentes, et lacrymis pedes ejus rigantes, et capillis tergentes, et corpus ejus miro unguentorum liquore linientes, eumque ad passionem pergentem sequi non distulerint, [Col. 1138B] et post resurrectionem ejus ad ejus monumentum recurrentes ejus sacratissimae resurrectionis gloriosum mysterium et primae cognoverint et discipulis nuntiarent, animadvertat quod aliud sit ad pedes Domini sedere, et caetera quae praemisimus agere, aliud synodos statuere, in conventibus viros docere, perversas constitutiones tradere, et viris praeferri appetere. Illae etenim typum sanctae Ecclesiae gestantes Domino ministravere, et sacratissimis ejus alloquiis inhaesere: istae vero si quae sunt, Athaliae nimirum exempla sequuntur, quae dum viris praeesse incompetenti desiderio appetit, pene omne semen regium extinxit, et sui nefandissimi capitis interitu ad ultimum indignam vitam digna morte finivit. Femina vero idcirco Domini et salvatoris nostri resurrectionis [Col. 1138C] nuntiatrix esse existimatur, ut quia fuerat ei femina de coelis ad terras venienti iter, fieret etiam ei a terris ad coelos redeunti index, et quem venientem Maria virgo mundo edidit, redeuntem nimirum Maria a Domino sanata discipulis nuntiaret. Qui mediator Dei et hominum non idcirco de femina natus esse perhibetur, ut femineum sexum viris praeferret, sed ut utrumque sexum in culpam lapsum suae incarnationis mysterio redimeret: virum videlicet, quia vir fieri pro nostra salute dignatus est, juxta illud propheticum: Ecce veniet vir, oriens est nomen ejus (Zach. VI); de quo scribitur, Jesum Nazarenum virum approbatum a Deo virtutibus et signis, quae fecit per illum Dominus (Act. II); feminam vero, quia de femina sine ullo masculini sexus contagio nasci dignatus [Col. 1138D] est, et utriusque sexus sicut verus conditor, ita etiam verus permanet restaurator.



CAPUT XIV. Contra eos qui dicunt, Dei cooperantes nos direximus congregare vos, sive congregavit vos Deus consilium proprium statuere volens.

In primo hujus operis libro in prima parte libri, cum eorum error discuteretur qui dicunt Deum sibi conregnare, aliquantulum disputatum est, unde hic quoque error, quo se Dei cooperantes superciliose jactant, cassari potest: quoniam et Deum sibi conregnare, et Dei cooperantes esse, non humiliter, non sanctorum regum exemplis contenti, non sanctarum Scripturarum institutionibus instructi, sed perperam [Col. 1139A] et fastu arrogantiae elati delirant; et dum appetunt id sibi usurpare quod non competit, timendum est ne id amittant quod competit, quia quisquis ambit illicita, amittere solet acquisita. Sed quoniam, ut praefati sumus, in superioribus hic error ex parte discussus est, nunc ad id quod ideo illos qui in eadem synodo fuisse noscuntur congregatos dicunt, ut per eos Deus consilium suum statueret, nostrae disputationis vertamus articulum. Dicunt enim: Congregavit vos Deus consilium proprium statuere volens, quasi non scriptum sit, Qui vivit in aeternum creavit omnia simul, et quasi Deo quaedam nova voluntas quae antea non accesserat, accedat: de quo per prophetam scribitur: Statuit ea in aeternum et in saeculum saeculi, praeceptum posuit, et non praeteribit (Psal. CXLVIII); aut quasi [Col. 1139B] ullius adminiculo indiguus idcirco alios congreget, ut plurium deliberatione quid agere debeat statuat. Est enim consilium a consulendo dictum, quo aliquid aut faciendi aut non faciendi assidua consideratione decernitur. Est enim genus causae quod oratores deliberativum dicunt, in quo genere de quibuslibet vitae utilitatibus quid aut debeat aut non debeat fieri tractatur. Sunt enim in eo suasio et dissuasio, id est, de expetendo et fugiendo, de faciendo et non faciendo. In suasione autem duo sunt fortiora, spes et metus. Quia igitur Deus omnipotens est, ideo nullius est indiguus, ideoque nec alterius suasione ad ea quae non vult peragenda promovetur, nec ab his quae agere vult ullius dissuasione removetur, nec quodam metu ab aliquibus, quae agere vult agenda [Col. 1139C] hortatur, nec cum alio consilii sui deliberationem statuit. Quibus omnibus si indigeret, necessitatem pateretur, omnipotens non esset: est autem omnipotens, nullam igitur indigentiam habet, ac per hoc incautum est dicere: Congregavit vos Deus consilium proprium statuere volens. Consilium namque Dei Filius est, qui non statutus est a Patre quadam deliberatione, sed genitus ante saecula ineffabili nativitate, quem Pater genuisse, et sine quo nunquam fuisse a fidelibus creditur. Est enim sapientia Dei Patris quae ei consempiterna est, et quae dicit: Ante colles ego parturiebar, adhuc terram non fecerat, quando parabat coelos, aderam illi; dum vallaret mari terminum, et legem poneret aquis, ego cum illo [Col. 1139D] eram (Prov. VIII). Quae etiam celsitudinem suam his verbis demonstrat dicens: Ego in altissimis habitavi et thronus meus in columna nubis (Eccli. XXIV); et iterum: Gyrum coeli circuivi sola, et in fluctibus maris ambulavi, in omnem gentem et in omnem populum primatum tenui; et iterum: Ego quasi terebinthis expandi ramos meos. Ego feci ut oriretur lucifer in coelo. Ego omnes qui me amant diligo. Exitus enim mei exitus vitae sunt. De hoc enim consilio Psalmographus dixit: Consilium Domini manet in aeternum, cogitationes cordis ejus in saeculum saeculi (Psal. XXXV). Qui ideo consilium dicitur, eo quod incarnationis ejus arcanum ad consulendum humano generi sit concessum, quod consilium nulla aetate dissolvitur, sed in aeternum manet, quia triumphalis mors Domini diabolicum [Col. 1140A] perenniter exstinxit exitium. Cogitationes namque cordis ejus praedestinationem interni ejus judicii innuunt, in quibus cuncta reposita sunt quae vel fuerunt vel sequentibus saeculis futura succedunt. Hominum etenim consilia plerumque frustrantur: Domini autem consilium permanet in aeternum. Homo enim mortalis caduca sapit, aeternus Dominus nunquam reprehendenda constituit. Unde et hoc consilium quod illi dicunt quod per eos Dominus statuisset, ideo a Domino statutum esse minime creditur, quia Dominicis praeceptis contraire dignoscitur, cum videlicet et per Veteris et per Novi Testamenti paginam Deus se solum adorari seu coli instituerit, isti autem quasdam res insensatas adorandas sive colendas esse absurdissima deliberatione percenseant. [Col. 1140B] Non enim Deus commutabilis est, ut quae antea inhibuerat modo peragenda concedat, sed quod ante saecula in consilio suo, hoc est, in Filio, constituit, semper stabilia esse permittit, Isaia attestante qui ex persona Dei Patris ait: Omne consilium meum stabile erit, et omnia quaecunque cogitavi efficiam (Isa. XLVI). Hoc etenim consilium, id est Filius, et testamentum dicitur, unde et Jeremias ait: Si non esset testamentum meum in custodia die ac nocte, praecepta coeli et terrae non dedissem. De quo testamento dicitur: Et testamentum pacis erit in Jerusalem. Quomodo ergo Deus illos ideo congregaret ut per eos consilium proprium statueret, ut illi somniant, in quo tanta est scientia ut nec praeterita ei quaedam, nec futura, sed omnia praesentia sint, cujus substantiam sicuti [Col. 1140C] est, nulla potest attingere opinio, nulla complecti definitio, quoniam plus est quam quidquid dici aut cogitari potest? Est enim spiritus natura simplex, lux inaccessibilis, invisibilis, inaestimabilis, infinitus, perfectus, nullius egens, aeternus, immortalis, cui omnia vivunt, a quo omnia initium consecuta sunt, venerandus, diligendus, metuendus, extra quem nihil est, imo in quo sunt omnia quaeque sunt sursum deorsumve, summa et ima, omnipotens, omnia tenens, vere in omnibus dives, quia nihil est ubi non sit, nec aliquis ei locus absens est, exceptis impiorum cordibus, ubi quamvis sit per potentiam, non est tamen per gratiam, qui ubique esse his divinae legis testimoniis comprobatur. Ait enim Psalmista: [Col. 1140D] Quo ibo ab spiritu tuo, et a facie tua quo fugiam? Si ascendero in coelum, tu illic es, et si descendero in infernum, ades; si sumpsero pennas meas ante lucem, et habitavero in extremis maris, etenim illuc manus tua deducet me, et tenebit me dextera tua (Psal. CXXXVIII). In Isaia quoque legitur: Sanctus sanctus sanctus Dominus Deus Sabaoth, plena est terra gloria majestatis tuae (Isa. VI). Per Jeremiam quoque dicit: Deus appropinquans ego sum, dicit Dominus, et non Deus de longinquo: quod si absconsus fuerit homo in abditis, ego eum videbo. Nonne coelum et terram ego impleo? dicit Dominus (Jerem. XXIII). Liber quoque Sapientiae dicit: Sanctus enim spiritus sapientiae, et non liberavit maledictum a labiis suis, quoniam renum illius testis est Deus, et cordis illius speculator est verus, [Col. 1141A] et linguae auditor, quia spiritus Domini replebit orbem terrarum (Sap. I). In Ecclesiastico quoque scribitur: Quoniam multa sapientia Dei, fortis in potentia, videns omnes sine intermissione; qui bonitate sua eum qui non erat creavit, justitia eum qui peccaverat condemnavit, misericordia imo magna misericordia eum qui perierat restauravit (Eccli. XVII). De quo per Prophetam dicitur: Magna opera Domini exquisita in omnes voluntates ejus: confessio et magnificentia opus ejus, et justitia ejus manet in saeculum saeculi (Psal. CV). Et iterum: Universae viae Domini misericordia et veritas (Psal. XXV); et cui per eumdem Prophetam dicitur: Et tu, Domine Deus, miserator et misericors, patiens et multae misericordiae et verax (Psal. LXXXVI). Nunquid eum quem dominationes [Col. 1141B] adorant, tremunt potestates, et coelestibus hymnis laetabunda angelorum collaudat militia, quem cherubim et seraphim, sublimes virtutes ejus scientia repletae, ejus amore ardentes, sensu minime comprehendere valent, quem nemo novit nisi Filius qui utique unius est cum eo substantiae, credere opportunum est ut alterius consilio egeat? et ideo alios convocet ut per alios consilium suum statuat? O dementissimum dictum, o insulsa locutio, o verba cunctis divinis verbis obnitentia! quae si ab his quibus dicta sunt defendantur, insaniae vicina sunt; si non defendantur, ignorantiae et ignaviae deputanda sunt. Adhaerere enim Deo quis potest bonis actibus insistendo, sicut ille cupiebat qui dixit, Mihi autem adhaerere Deo bonum est (Psal. CXLVII); consilium [Col. 1141C] autem illi dare nemo potest, est enim auctor et fons omnium bonorum, et, ut crebro diximus, nullius indiguus. Magnus, ait Propheta, Dominus noster et magna virtus ejus, et sapientiae ejus non est numerus. Dic, quaeso sancte Isaias, dic nobilissime vatum, dic Dominicae incarnationis et gentium vocationis evangelice potius quam prophetice narrator, dic utrum aliquis sensum Domini cognoscere potest, aut ei consiliarius effici valet? Quis enim cognovit sensum Domini? aut quis consiliarius ejus fuit? cum quo iniit consilium, et erudivit eum scientia, et viam prudentiae ostendit illi (Isa. XL)? Item idem propheta dicit: Nunquid nescis et non audisti? Deus sempiternus Dominus qui creavit terminos terrae, non est deficiens, neque laborans, nec est investigatio sapientiae ejus [Col. 1141D] (Ibid.). Dicat etiam magister gentium quid de hac re sentiat. Ait enim: O altitudo divitiarum sapientiae et scientiae Dei: quam incomprehensibilia sunt judicia ejus et investigabiles viae ejus (Rom. XI)! Cujus enim judicia incomprehensibilia et viae investigabiles sunt, nullo modo credendus est alterius consilio ad res deliberandas egere, quia sicut natura, ita et sapientia super omnes est, et sicut coaequari ei quis nequit per naturam, ita nec ejus scientiae potest aliquid conferri per consilium. Consilium enim ab eo quaeritur, qui aut per naturam, aut per intelligentiam socius est. Deo autem nullus aequalis, nullus socius est, dicente Moyse: Quis similis tibi in dis, Domine? quis similis tibi, honorificus, sanctus, mirabilis, in majestatibus [Col. 1142A] faciens prodigia (Exod. XV)? De quo etiam per Psalmistam dicitur: Quoniam quis in nubibus aequabitur Domino, aut quis similis erit Deo inter filios Dei? Deus qui glorificatur in consilio sanctorum, magnus et metuendus super omnes qui in circuitu ejus sunt. Domine Deus virtutum, quis similis tibi? Potens es, Domine, et veritas tua in circuitu tuo (Psal. LXXXIX).



CAPUT XV. Contra eos qui dicunt: Si enim imperiales effigies et imagines emissas in civitates et provincias obviabunt populi cum cereis et thymiamatibus, non cera perfusam tabulam honorantes, sed imperatorem, quanto magis oportet in Ecclesiis Christi depingi imagines salvatoris nostri Dei et intemeratae matris ejus et sanctorum omnium?

[Col. 1142B] Quisquis alicujus artis sedula meditatione cupit habere peritiam, non imperitorum, sed peritorum artificum monitis adhaerendo discendae arti praebet instantiam, nec affectat eorum sibi magisterium usurpare, quos videt in propria arte minus doctos et despicabiles esse, ne dum desiderat instanti opere ex adepta arte adipisci laudem, incassum et suum deperdat opus, et caeteris sit in subsannationem. Hoc a liberalium artium sectatoribus, hoc a medicis, hoc a metallorum conflatoribus sive sculptoribus, hoc a lignorum lapidumque caesoribus, hoc ab agrorum cultoribus fixa ratione observatur: solum ab his observare negligitur, qui ut imagines adorare instituant, a pravis rebus exempla sumere affectant, et rem tam inutilem tamque perversam nonnunquam bonis rebus [Col. 1142C] incompetenter, plerumque perversis astruere nituntur impudenter; et in modum temulenti, qui nimio madefactus mero trementibus membris, titubantibus gressibus, nudatis sensibus, modo barbaris, modo Latinis utitur verbis, modo ignium caloribus, modo pruinarum delectatur algoribus, modo insensate jacere, modo enerviter delectatur ludere, et in nulla parte fixam habens intentionem, huc illucque nutabundam et rationis egenam efferre non desinit mentem: ita isti modo divinarum Scripturarum testimoniis incompetenter adhibitis, modo suarum assertionum deliramentis, modo mala, modo malarum quarumdam rerum malorumque actuum exemplis suum nituntur usquequaque firmare errorem. Nam quis furor est quaeve dementia, ut hoc in exemplum [Col. 1142D] adorandarum imaginum ridiculum adducatur, quod imperatorum imagines in civitatibus et in plateis adorantur, et a re illicita res illicita stabiliri paretur? Doctor enim gentium non vos imperatorum imitatores, sed suos, imo Christi fieri hortatur dicens, Imitatores mei estote sicut et ego Christi (I Cor. XI); et ut imperatorum fasces sive vulgi bacchatus a Christicolarum mentibus dirimeret, ait: Nobis quibus Christus crucifixus est, quid nobis cum foro (I Cor. VI)? Jam vero quia de forensibus sive publicis actionibus exempla sumere intra sanctam Ecclesiam affectant, cur non scenicas mimicasque nugas, vel etiam crudelitates quae in theatris sive in orchestris de ludis gladiatoriis infeliciter fiunt, sibi usurpant? Cur non [Col. 1143A] clerus cum antestite more secutoris populum velut retiarium insectatur? Cur non tota circi gentilia vel potius infelicia exempla sectatur, qui Christi custodit Ecclesiam? Sed absit catholica religione, ut actiones perversas quas pridem proterva gerebat gentilitas, nunc Christiana imitetur et servet gravitas. Nostra enim conversatio, ait Apostolus, in coelis est (Philip. III). Ideoque quisquis illo tendere desiderat quo caput nostrum Christus praecessit, non debet fieri sectator forensium vel publicarum actionum, sed ipsius capitis nostri Christi, aut ejus membrorum, apostolorum videlicet sive apostolicorum virorum. Exempla enim prava ita catholicis vitanda sunt, sicut et seductio malorum hominum, sive societas injustorum, dicente Domino: Non audies auditum [Col. 1143B] vanum, non consenties cum injusto fieri testis injustus; non eris cum pluribus in malitia. Odisse enim debet Christianus, exemplo Psalmistae, eos qui oderunt Dominum et super inimicos ejus tabescere (Psal. CXXXIX). Neque enim Tobias vir probabilis et Deo charus filium suum exempla perversa sectari hortabatur, cum dicebat: Vide, fili, ne sequaris iter iniquorum, et multitudo peccantium non suadeat te, quoniam stipendia eorum mors est; tu autem si operatus fueris veritatem, erit respectus Dei in operibus tuis, et cum omnibus qui faciunt justitiam haereditabis vitam aeternam (Tob. IV). Quisquis ergo videns imagines imperatorum adorari a populorum frequentiis, hoc exemplo munitus imagines adorare percenset in basilicis, huic sancti viri praecepto non mediocriter reluctari [Col. 1143C] convincitur, nec cum David dicere poterit: Non sedi in consilio vanitatis, et cum iniqua gerentibus non introibo; odio habui congregationem malignorum, et cum impiis non sedebo; lavabo inter innocentes manus meas, et circumdabo altare tuum, Domine (Psal. XXVI). Sed si fortasse hujusce erroris defensor dicet, imperatorum imagines adorare peccatum non est, perpendat quanta gloria tribus pueris id facere nolentibus in flagrante camino angelo coelitus emisso, edacis rogi flammam excutiente et salutiferum rorem illis impertiente, collata sit, quantoque miraculo Babylonicus princeps inter eos se vidisse similem filio Dei testetur, non ad suam, sed ad illorum gloriam vel etiam ad suam pertinaciam refutandam. Audiant etiam beatum Hieronymum in commentario quem [Col. 1143D] in libro Danielis edidit taliter dicentem: »Ecce enim, inquit, Deus noster quem colimus potest eripere nos de camino ignis ardentis, et de manibus tuis, rex, liberare. Unde putaverat se terrere pueros, inde cernit in eis materiam fortitudinis. Nec in longum differunt, sed praesens sibi pollicentur auxilium dicentes: Ecce enim Deus noster quem colimus, ipse nos et de eo quod minaris incendio, et de tuis potest manibus liberare. Quod si noluerit: Pulchre ad id quod dixerat: Potest eripere nos, non intulit contrarium, si non poterit, sed, si noluerit: ut non impossibilitatis Dei, sed voluntatis sit si perierint. Notum tibi sit, rex, quod deos tuos non colimus, et statuam auream quam erexisti, non adoramus. Sive statuam, ut Symmachus, [Col. 1144A] sive imaginem auream, ut caeteri transtulerunt, voluerimus legere, cultores Dei eam adorare non debent. Ergo judices et principes saeculi qui imperatorum statuas adorant et imagines, hoc se facere intelligant quod tres pueri facere nolentes placuerunt Deo. Et notanda proprietas, deos coli, imaginem adorari dicunt, quod utrumque servis Dei non convenit.« Ecce sancti viri documentis instruimur, imperatorum imagines adorari minime debere. Et quis tam perversus eas non solum adorare decernat, sed ab earum adoratione exempla perversitatis ad aliarum nihilominus imaginum adorationem assumat? Et si homines mortales protervia vanitatis inflati, pompa saeculari elati, honorum ambitione cupidi, jactantia pleni, loco circumscripti, situ contenti, [Col. 1144B] quia non ubique esse poterant, ideo imagines suas hominibus adorandas mandavere, quia in seipsis non ubique poterant adorari, quid necesse est Deum in imagine adorare, qui incircumscriptus est, qui ubique totus est, ubique mirabilis qui loco non continetur, situ non circumscribitur, quem, sicut ait Salomon, coelum et coeli coelorum non capiunt (II Paral. VI), quem non capit mundus, sed ille capit mundum? Cum enim tanta sit ejus virtus, tanta gloria, tanta potentia, non est quaerendus in imaginibus, sed in mundis et sanctis pectoribus; non est adorandus in depicta tabula, sed in aula sancta, dicente Propheta, Adorate Dominum in aula sancta ejus (Psal. XXIX), qui non invenitur per picturam statutis locis, sed per opera a mentibus piis, quem non in loco, [Col. 1144C] non in pictura, non tabulis Elias quaerebat, sed ubique eum praesentem sciebat ei qui se instantia bonorum operum praesentem exhibuerat cum dicebat: Vivit Dominus in cujus conspectu sto (III Reg. XVII). In tabulis ergo Deum, qui inlocalis et omnipotens est, adorare velle, sicut gentiles reges suos locales sive mortales adorabant, profanum est et incredulitati vicinum. Nullam enim hoc scelus fecisse legimus gentem, nisi Babylonios et Romanos, vel eas gentes quae ab his aut subactae, aut finitimae fuere, aut ab his exempla sumpsere, ut sicut in ferocitate sive in fortitudine haec duo regna caeteris mundi regnis eminuisse noscuntur, ita etiam in colendis idolis et adorandis proniora fuisse credantur. Fuit itaque inter haec duo fortissima regna magna concordantia, magna [Col. 1144D] similitudo, magna crudelitas, magna etiam fortitudo, et revera fortitudo quae caeteris mundi regnis suo tempore imperaverit. Nam ut illud ab oriente, ita nimirum istud eminuit ab occidente; illud mundo pubescente, istud jam mundo senescente. Nam omnem, ut aiunt historiae, Babylonii regni haereditatem et apicis cumulum Romanum suscepit imperium, et inter haec duo regna quasi inter patrem senem qui jam posse desierit, et filium parvulum qui necdum dominandi vires acceperit, duo regna vice tutoris Persarum videlicet sive Macedonum fuisse traduntur. At dum haeres, id est, Romanum imperium, adolevit, hoc quod tutoris locum tenebat abscessit, et suscepit haereditatem filius adolescens quam pater [Col. 1145A] amiserat veteranus: quorum duorum regnorum consonantias sive concordias persequi longum est. Nam, ut caetera taceamus, in hac parte non minima eorumdem regnorum consonantia est, quod utraque reges suos in statuis sive imaginibus per campos sive plateas adorare censuerint, et haec facere nolentibus diversa supplicia intulerint. Nam hoc malum cum caeteris malis quae Christi adventu frustrata sunt, frustrari omnino debet, et non solum ab eo ad alia peragenda exempla sunt sumenda, sed idipsum a Christicolis radicitus est exstirpandum, ne qua, secundum Apostolum, radix amaritudinis rursum pullulet et inquinet multos (Heb. XII). Nam cum apostolicis instruamur documentis nullam nos dare debere occasionem maligno, cur talem gentilibus occasionem [Col. 1145B] demus mortalium regum imagines adorando et ab his exempla sumendo? ut nobis ingerere possint dicentes: Nos eorum simulacra vel imagines adoramus quos vel vera religione deos credimus, vel antiquorum traditionibus docti deos non esse nescimus: vos vero, quibus istud abominatio est, cur imagines hominum vel ceris pictas vel metallis conflatas sub regum reverentia etiam publica adoratione veneramini, et, ut ipsi praedicatis, Deo tantum honorem debitum etiam hominibus datis? Quod si illicitum legique contrarium est, cur hoc facitis, Christiani, aut cur vestri non prohibent sacerdotes? ne id quod id ignorantibus nobis pro sacrilegio ascribitis, scientes sub officii excusatione subeatis. Quae dum et his similia primis fidei temporibus a philosophis gentium [Col. 1145C] nostris illata fuissent, nostri taliter respondisse feruntur: Hoc namque quod dicitis nec debemus probare, nec possumus, quia evidentibus Dei dictis, non elementa, non angelos, nec quoslibet coeli ac terrae vel aeris principatus adorare permittimur. Divini enim speciale hoc nomen est officii et altius omni terrena veneratione vel reverentia, sed sicut in hujusmodi malum primum adolatio homines impulit, sic nunc ab errore consuetudo vix revocat. In quo tamen incauto obsequio quanquam divinus non deprehendatur cultus, sed propter similitudinem amabilium vultuum gaudia intenta plus faciant, quam aut hi forte exigant quibus defertur, aut perfungi oporteat deferentes, reverentiores tamen et districtiores hanc consuetudinem perhorrent Christiani, quibus [Col. 1145D] taliter illatis non apparet eos, tunc regum imagines adorare censuisse, quanquam rudes adhuc et necdum solidae ad percipiendum solidum cibum mentes hominum fuerint de gentilitate conversae. Jam vero quia dicunt exemplo imperialium imaginum imaginem Dei vel sanctae Dei genitricis Mariae vel omnium sanctorum adorari debere, quam sit absurdum quamve inutile in promptu est, etiam sive hoc capitulo, sive in aliis ex parte monstratum est. Nullus enim praeter Deum omnipotentem omnium sanctorum imagines vel nomina habere vel retinere potest, dicente Propheta: Nimis honorati sunt amici tui, Deus, nimis confortatus est principatus eorum: dinumerabo eos et super arenam multiplicabuntur [Col. 1146A] (Psal. CXXXIX). Et Dominus Abrahae dixerit: Si possunt stellae coeli numerari prae multitudine, semen quoque tuum numerari poterit (Gen. XV). Semen autem Abrahae omnes credentes esse, omnibus manifestum est. Ipse enim est pater gentium, in cujus semine, id est in Christo, benedicentur omnes gentes; qui secundum apostolum, non ex circumcisione, sed ex credulitate amicus Dei vocatus est, nec ei observatio legis, sed credulitas fidei ad justitiam reputata est.



CAPUT XVI. Contra eos qui dicunt quod imaginis honor in primam formam transit.

Usitatissimum et oppido familiarissimum illis qui in adorandis imaginibus aestuant, hoc est, ut credant [Col. 1146B] et asserant imaginis honorem in eamdem formam posse transire cujus imago est. Quod quidem quomodo fieri valeat, et utrum fieri valeat, nulla ratione percipitur, nec divinorum eloquiorum testimoniis approbatur. Nunquidnam sancti qui pro meritis suis coelestia regna conscendere valuerunt, quorum illi inofficioso obsequio imagines adorare percensent, superstitiosos aut supervacuos honores ambierunt? Nunquid adorari se permiserunt? Quidam enim ex illis abjecti esse cupiebant, ut Domini gratiam mererentur: de quibus erat ille qui dicebat: Elegi abjectus esse in domo Dei magis quam habitare in tabernaculis peccatorum (Psal. LXXXIV); quidam vero flagellari potius quam venerari maluerunt: testis est ille qui dixit: Ego autem non solum alligari, verumetiam [Col. 1146C] mori pro Christo paratus sum. Non enim eos honorum appetitores, sed spirituali vigore flagrantes et contra adversa munitos atque igne tribulationis decoctos et mundanis adversitatibus fortiores effectos, doctor gentium fuisse commemorat, cum quosdam ex illis dicit tantatos, ut Achiam; quosdam lapidatos, ut Zachariam et Stephanum; quosdam illorum sectos, ut Isaiam, qui per figuram syllepsis pluraliter ponitur; quosdam in occisione gladii mortuos, sicut plures prophetarum fuisse noscuntur; quosdam circuisse in melotibus, in pellibus caprinis, sicut Eliam et Joannem; quosdam angustatos sive egentes fuisse illisque dignum non fuisse mundum, sicut de pene omnibus sanctis passim credendum est, commemorat (Heb. XI): quibus exemplis monstratur [Col. 1146D] non eos honorum, sed virtutum desiderio aestuasse. Nam si ambitione honorum dum mortaliter viverent, uterentur, non hodie in coelestibus tanta gloria fruerentur; dum ergo sit illis a Domino honor perpetuus attributus, non sunt transitoriorum honorum indigui.

Honor itaque digne sanctorum corporibus, reliquiis sive basilicis exhibitus, et omnipotenti Deo et sanctis ejus manet acceptus; incompetens vero et indecens, nec Deo nec sanctis ejus manet acceptus.

Hinc est quod beatus Joseph post prophetiam ossa sua cum adjuratione filiis Israel ad terram repromissionis venturis secum deferenda percenset, ne, [Col. 1147A] dum Aegyptii memores essent illius, sive administrationis qua in magna egestate Aegyptum gubernaverat, ejus ossibus inutilem exhiberent venerationem; et qui erat in Dei creatoris devotione firmatus, et a vana superstitione Aegyptiorum omnino alienus, eo propensius suam ostenderet sanctitatem, quo et vivens humiliter et recte Deo servierit, et post obitum cineribus suis incompetens obsequium exhiberi recusaverit. Cum ergo sancti viri et Deo per omnia accepti vana obsequia hominum devitaverint, sicut Paulus et Barnabas Lycaonum superstitiosa obsequia devitasse noscuntur, et Petrus Cornelii devotam venerationem spreverit, angelus etiam in Apocalypsi Joannem ne se adoraret prohibuerit, quis eos credat imaginum adoratione delectari, aut picturarum [Col. 1147B] obsequiis demulceri, aut qualiter ad eos honor picturis exhibitus quae nec de illorum corpore, seu vestibus sunt, sed pro captu ingenii cujusque ab artificibus praeparantur, poterit pervenire? Non enim deliniuntur pictorum operibus qui cum Christo regnant in coelestibus, nec ambiunt ab opificibus in tabulis sive in parietibus pingi, qui a Christo in libro vitae meruerunt ascribi. Dicant igitur quibus hoc tam peculiare est dicere, quod imaginis honor in primam formam transit, dicant ubi hoc legerint aut quibus valeant testimoniis approbare. Dominus namque et Salvator noster non ait: Quandiu fecistis imaginibus, sed, Quandiu fecistis uni de minimis istis, mihi fecistis (Matth. XXV); nec ait: Qui imagines, sed, Qui vos recipit me recipit (Matth. X); nec Apostolus [Col. 1147C] ait: Diligamus imagines, sed diligamus nos invicem, quia charitas ex Deo est (Rom. XIII, et I Pet. I); nec imaginum onera, sed nostra alterutrum mutuo vehenda percensuit dicens: Alter alterius onera vestra portate, et sic adimplebitis legem Christi (Gal. VI). Nam cum imagines plerumque secundum ingenium artificum fiant, ut modo sint formosae, modo deformes, nonnunquam pulchrae, aliquando etiam foedae, quaedam illis quorum sunt simillimae, quaedam vero dissimiles, quaedam novitate fulgentes, quaedam etiam vetustate fatescentes, quaerendum est quae earum sint honorabiliores, utrum eae quae pretiosiores, an eae quae viliores esse noscuntur, quoniam si pretiosiores plus habent honoris, operis in eis causa vel [Col. 1147D] materiarum qualitas habet venerationem, non fervor devotionis; si vero viliores eae quae minus similes sunt illorum quibus aptari parantur, injustum est, cum hae quae nec opere nec materia praecellunt, nec personis similes esse noscuntur, auctius propensiusque venerantur. Nam dum nos nihil in imaginibus spernamus praeter adorationem, quippe qui in basilicis sanctorum imagines non ad adorandum, sed ad memoriam rerum gestarum et venustatem parietum habere permittimus, illi vero pene omnem suae credulitatis spem in imaginibus collocent, restat ut nos sanctos in eorum corporibus vel potius reliquiis corporum, seu etiam vestimentis veneremur, juxta antiquorum Patrum traditionem: illi vero parietes et tabulas adorantes in eo se arbitrentur magnum [Col. 1148A] fidei habere emolumentum, eo quod operibus sint subjecti pictorum. Nam etsi a doctis quibusque vitari possit hoc quod illi in adorandis imaginibus exercent, qui videlicet non qui sint, sed quid innuant venerantur, indoctis tamen quibusque scandalum generant, qui nihil aliud in his praeter id quod vident venerantur et adorant. Unde cavendum est ne evangelicam sententiam subeant, qui tot pusillos ad scandalizandum impellunt, quoniam si is qui unum de pusillis scandalizaverit, formidolosissimae sententiae subjacet, multo magis exitiabili ille ferietur severitate, qui pene omnem Christi Ecclesiam aut ad imagines adorandas impellit, aut imaginum adorationem spernentes anathemati submittit. Quod utrumque cum magna cautela vitare necessarium [Col. 1148B] est, ne dum in utramlibet partem plus se quis quam ordo exposcit, impegerit, jacturam suae salutis evitare non possit.



CAPUT XVII. Quod infauste et praecipitanter sive insipienter Constantinus Constantiae Cypri episcopus dixit: Suscipio et amplector honorabiliter sanctas et venerandas imagines secundum servitium adorationis quod consubstantiali et vivificatrici Trinitati emitto; et qui sic non sentiunt neque glorificant, a sancta catholica et apostolica Ecclesia segrego, et anathemati submitto, et parti qui abnegaverunt incarnatam et salvabilem dispensationem Christi veri Dei nostri emitto.

Quam praecipitanter et, ut ita dixerim, insipienter Constantinus Constantiae Cypri episcopus caeteris consentientibus se suscepturum et amplexurum honorabiliter [Col. 1148C] imagines dixerit, et servitium adorationis, quod consubstantiali et vivificatrici Trinitati debetur, ei se redditurum garrierit, non est plurimum nostra disputatione discutiendum, quoniam omnibus qui hoc vel legunt vel audiunt liquido patet illum non modici erroris voraginibus immersum, quippe qui servitium soli debitum Creatori exhibere se fatetur creaturis, et dum cupit favere picturis reluctatur cunctis sacris Scripturis. Quis ergo unquam sani capitis talem absurditatem vel dixerit vel dicenti consenserit, ut in tanto honore habeatur picturarum varietas, quanto sancta, vivificatrix et omnium creatrix Trinitas? et tale impendatur servitium picturae, quale exhibetur Domino totius creaturae? Aut quis illum talia nauseantem potius quam loquentem audire [Col. 1148D] pateretur? Aut quae aures tanti facinoris noxam non abdicare potius quam percipere niterentur? Quoniam quidem perversum est ut quibuslibet rebus insensatis tale impendatur servitium adorationis, quale Deo omnipotenti cui non est similis, cui per Salomonem dicitur, Domine, non est tibi similis in coelo sursum nec in terra deorsum (II Paral. VI). Cum qua ergo fronte, ut de caeteris taceam, hoc unum comma divinae legis audit, Dominum Deum tuum adorabis, et illi soli servies (Deut. VI), qui hoc spreto non solum creaturis servit, sed earum servitium servitio Deo debito aequiparare contendit? Stet namque episcopus in Ecclesia, et legat, Dominum Deum tuum adorabis, et illi soli servies, et mox ut in [Col. 1149A] conventu sederit dicat: »Suscipio et amplector honorabiliter sanctas et venerandas imagines, et illis servitium adorationis, quod consubstantiali et vivificatrici Trinitati debetur, impendo,« sicque se in divinis verbis instabilem, se aliud ore profitentem, aliud corde credentem, aliud divinis paginis legentem, aliud in antro pectoris sui tenentem, et divinis verbis obtinentem, et suas nugas Dominicis praeceptis praeferentem demonstret. Nam cum sibi suisque dignoscatur in sua perversa professione obesse, nobis e contrario qui illorum nugis reniti cupimus, dignoscitur prodesse, cum videlicet errorem detegit infaustum, quem illi videntur plebibus ingerere palliatum. Aiunt enim: »Non adoramus imagines ut Deum, nec illis divini servitii cultum impendimus, [Col. 1149B] sed dum illas aspicimus et adoramus, illo mentis nostrae acumen defigimus, ubi eos quorum illae sunt, esse non ignoramus.« At contra iste illorum detegens errorem, et suam pandens absque ulla obumbratione cogitationem, fatetur se quale sanctae Trinitati, tale illis exhibere servitium, talemque adorationem, sicque absurditatem quam illi introrsus retinent latenter, hanc iste egerit patenter. Nec latere quempiam potest illorum ignavia, cum hanc pandat hujusce professionis sententia. Quia ergo omnes qui suo errore dissentiunt a sancta catholica et apostolica Ecclesia segregare et anathemati submittere, et illis qui Domini Jesu Christi incarnationem salutiferam credere recusaverunt, admittere nititur, quantae sit fatuitatis cunctis legentibus liquet agnoscere, [Col. 1149C] quippe qui suae ignaviae demersus barathro, dum caeteros ad se secum talia passuros protrahit, si quos tanti periculi voraginem vitare conspicit, eos conviciis et contumeliosis affatibus objurgare contendit. Nam quae insania, vel quae amentia est, ideo Christi plebem ab Ecclesiae matris uberibus conari convellere, eo quod servitium soli Deo debitum rebus sensu carentibus obnititur exhibere? Aut quae perversitas est aequales judicare illos qui mediatoris Dei et hominum Christi Jesu vivificatricem incarnationem obstinata mente credere recusant, illis qui, spreto secundum divinae legis imperium creaturarum omnium servitio, soli Deo, cui omnia famulantur, servire desiderant: aliud est enim mundi redemptionem [Col. 1149D] non credere, aliud soli Deo velle servire; aliud est salutem mundi spernere, aliud imaginum adorationem contemnere; aliud est salutiferis monitis refragari, aliud vanis et superstitiosis obsequiis reniti. Idem namque Dominus et Salvator cum et per paginam Veteris Testamenti imagines adorare inhibuerit, et per corporalem praesentiam imaginem Caesaris Caesari potius reddendam quam adorandam censuerit, talia in se credendi praecepta contulit dicens: Qui credit in me, habet vitam aeternam (Joan. VI); et iterum: Ego sum ostium et vita, si quis per me introierit salvabitur, et ingredietur et regredietur, et pascua inveniet (Joan. X); et iterum: Nisi quis renatus fuerit ex aqua et Spiritu sancto, non intrabit in regnum coelorum (Joan. III). Veritas hoc dicit, salus [Col. 1150A] mundi hoc testatur, redemptor generis humani hoc protatur: et quis tam hebes tamque segnis parem illum judicet, qui his tam authenticis monitis contradicit, illi qui contemptis divinis eloquiis res sine sensu adorare contemnit? Esto, imagines adorare virtus et bonum opus est: nunquidnam fidei aequari potest? Cum tamen cunctis bonis operibus insistendum sit, nullum opus bonum ad perfectam salutem quemquam adducere valet, nisi fidei fundamento superponatur et ejus munimine fulciatur. Abraham denique non ex operibus, sed ex fide justificatus est; Moyses fide grandis factus est; sancti per fidem vicerunt regna, et sancti omnes juxta fidem defuncti sunt. Et Propheta dicit, Omnia opera ejus in fide (Psal. XXXIII); et Dominus in Evangelio, Fides tua te, inquit, salvum fecit [Col. 1150B] (Marc. X); item idem: Amen dico vobis, si habueris fidem et non haesitaveritis, non solum de ficulnea facietis, sed et si huic monti dixeritis: Tolle et jacta te in mare, fiet; et omnia quaecunque petieritis in oratione credentes accipietis (Matth. XXI). Unde datur intelligi caeteris virtutibus fidem praeeminere; et quanquam ei spes et charitas connectantur, tamen per fidem ad eas pervenitur. Nec pari damnatione judicandus est qui in caeteris operibus quam qui in fide delinquit, quoniam quidem cum nullus absque fide imagines adorando salvari possit, innumerabiles in coelesti patria sunt legiones quae sive per martyria, sive per innocentiam, sive per solitudinem conversationis, cum imagines penitus nec habuerint, nec adoraverint, per fidei tamen observantiam coelicolis [Col. 1150C] coetibus sociati perpetuis gaudiis perfruuntur.



CAPUT XVIII. Quod Eutimius Sardensis episcopus a praefati Constantini errore non multum dissentit in eo quod ait: Ex toto corde suscipio venerandas imagines cum condecenti honore et amplectibili adoratione. Illos enim qui aliter aut contrarie sentiunt aut dogmatizant contra sanctas imagines alienos catholicae Ecclesiae deputans et praedico et haereticos annuntio.

Cum Eutimius Sardensis episcopus Constantino Constantiae Cypri episcopo pene par sit in confessione, non est ambiguum parem eos habere fidem paremque adepturos retributionem, nisi emendatio in utro illorum praecesserit. Ex toto enim corde [Col. 1150D] uterque se confitetur suscipere imagines cum summo honore et amplectibili adoratione. O demens episcoporum confessio, o insana praesulum praedicatio! Ecclesia catholica voce praesulum incarnationis Christi mysterium se suscepisse congratulans, Domino dicit: Suscepimus, Deus, misericordiam tuam in medio templi tui, et isti dicunt: Suscipimus et adoramus imagines. Caterva credentium Christum qui est pax nostra, qui fecit utraque unum, apostolos sive apostolicos viros suscipere precatur dicens: Suscipiant montes pacem populi tui, et isti dicunt: Suscipimus imagines adoratione amplectibili. Cum ergo isti pene omnem auxilii sui spem in imaginibus defigant, non mediocriter a sancta et universali dissentiunt [Col. 1151A] Ecclesia, quae spem auxilii sui non in picturae fucis, non in manufactis artificum operibus, sed in Deo omnium creatore defigit, quae habet adjutores apostolos et apostolicos viros, qui pro ea quotidie Dominum interpellant, et susceptum dono sancti Spiritus de supernis sedibus imbrem sanctae praedicationis, utpote altiora in Ecclesia loca fidelibus plebibus sive rectoribus diffundunt, secundum Joel vaticinium dicentis: Et erit in illa die, distillabunt montes dulcedinem, et colles fluent lac (Joel. III); quod etiam his verbis Ezechiel intonat dicens: Vestri autem montes Israel facient uvam, et fructum vestrum quem vos manducabitis populus meus. Quae uva et qui fructus, quanquam Christus Dominus intelligatur qui de montibus Israel processit, a patriarchis [Col. 1151B] videlicet hominem assumens, potest etiam dulcedo praedicationis veteri et novo Testamento compaginata intelligi, quae diffunditur per humilium fidelium mentes, et incredulorum corda ad credendum et ad fructum afferendum mollificat, et rectorum sensus aeternae spei retributione laetificat, eosque justitia indui et cum subjectis plebibus Deo hymnum canere exhortatur, impleturque illud propheticum: Campi tui replebuntur ubertate, pinguescent fines deserti et exsultatione colles accingentur; induti sunt arietes ovium et convalles abundabunt frumento: et enim clamabunt, et hymnum dicent (Psal. LXV). Levat enim oculos suos ad eos, cum dicit: Levavi oculos meos ad montes, unde veniet auxilium mihi (Psal. CXXI). Non enim ait: Levavi oculos meos ad res insensatas, ut [Col. 1151C] ab his adjutorium adipiscerer; sed, Levavi oculos meos ad montes, ad eos videlicet montes super quos Ecclesia Christi fundata est, dicente Propheta, Fundamenta ejus in montibus sanctis (Psal. LXXXVII); qui etiam videntes liberari populum Dei a servitute Aegyptia, et ad terram repromissionis conscendere, id est, mundi hujus aerumnosam servitutem, fideles quosque spernere, et ad aeternam patriam convolare exsultant, dicente eodem sanctissimo Prophetarum: Montes exsultaverunt ut arietes, et colles sicut agni ovium (Psal. CXIV). Quisquis ergo ad hos montes spreta cum caeteris vanitatibus creaturarum adoratione, soli Deo servitium exhibens, mentis oculos somno infidelitatis depulso levat, cum aeriae potestates sive earum sequaces superbi quique ad exitiabiles [Col. 1151D] Erebi densitates descenderint, non timebit, et cum caeteris hujuscemodi hominibus cum summa jubilatione cantabit: Propterea non timebimus dum conturbabitur terra, et transferentur montes in cor maris. Sonuerunt et turbatae sunt aquae ejus, conturbati sunt montes in fortitudine ejus (Psal. XLVI). Quia igitur antiquus hostis, cujus satellites in sacris litteris plerumque montium nomine designantur, illorum indubitanter montium, malignorum videlicet spirituum, de quibus per Nahum prophetam dicitur: Montes commoti sunt ab illo, et colles tremuerunt (Nahum. I); et de quibus Apostolus dicit: Si habuero omnem fidem, ita ut montes transferam (I Cor. XIII), omnium malorum suasor, et e contrario omnium bonorum [Col. 1152A] dissuasor, idcirco hominibus persuasit creaturas colere, ut eos a creatore averteret, illius persuasionibus pessimis actum est, ut creaturarum adoratio inolesceret, quae sub praetextu quodammodo religionis et reverentiae sanctorum, magnum in his locum tenet, qui imagines se ex toto corde suscipere et adorare fatentur. Nam dum amborum error pene par, ut praefati sumus, sit, in eo namque quodammodo dispar esse dignoscitur, quod Constantinus eos qui servitium soli Deo debitum creaturis impendere recusant, infideles et incredulos judicat, Eutimius vero non eos ut incredulos, sed ut haereticos damnat, qui tamen sunt, ut ait Sedulius de quibusdam,

Ambo errore pares quanquam diversa sequentes,
qui videlicet ob unius erroris insaniam sanctam catholicam [Col. 1152B] partim incredulam, partim haereticam mentiuntur Ecclesiam. Nam si nos omnes generaliter Christiani, qui spretis creaturarum culturis servitium soli Deo debitum illi soli impendere cupimus, cui merito soli debetur, ideo haeretici, quia imaginibus non servimus, ab istis judicamur, illi proculdubio sive ante adventum redemptoris, sive post adventum, qui creaturis inserviebant, omnino catholici judicabuntur; et si illi increduli, et revera increduli, quia pro creatore creaturas colebant, modis omnibus judicantur, nos qui uni et soli Deo spretis vanitatibus servimus, et ejus sanctis consequens et congruum obsequium impertimus, catholici et fideles habebimur et judicabimur.



CAPUT XIX. Inutile et dementia prolatum et risu dignum dictum Agapii Caesareae Cappadociae episcopi reprehenditur in eo quod dixit: Scriptum est in nostris divinis Scripturis.
[Col. 1152C]

Et plerumque imperitia sons est, et insons; sed imperitia sons crebro ut officiat elaborat, imperitia vero insons officere nulli affectat. Sed dum utrumque genus non sit peccato subjectum, utrumque tamen est reprehensioni obnoxium, quoniam imperitia sons et peccato subjacet, utpote quae probrosa officiendi impellitur voluntate, et reprehensioni, sive quia peccatum non caret reprehensione, sive quia quod vel profatur vel operatur, et insipienter id facit et inerudite; imperitia vero insons etsi in eo peccato careat, eo quod neminem laedit, reprehensione tamen non [Col. 1152D] caret, quia omne imperitum ineruditum est, et omne ineruditum reprehensioni succumbit. Ac per hoc ridiculosissimum dictum Agapii Caesareae Cappadociae episcopi, quod dixit: Scriptum est in nostris divinis scripturis: aut eidem reprehensioni quae peccato obnoxia est, aut eidem quae imperitiae subjacet, cedere comprobatur, quoniam aut eo peccato obnoxia est, quod quo pacto principes eorum dum sint homines, caeteris mortalitate non dissimiles, Deum sibi conregnare dicunt, et se divos suaque gesta vel dicta divalia nuncupant, eo nimirum pacto suas Scripturas divinas nuncupant; aut in eo reprehensioni succumbit, quod eloquentiae inscius, loquendi venustatis ignarus dum dicere debuerat, in nostris codicibus divinas [Col. 1153A] Scripturas continentibus, aut aliquid hujuscemodi, id e contrario incomposite et ridiculose dixisse fertur, in nostris divinis scripturis: quod quidem, sicut praefati sumus, arrogantiae fastu, quo et Deum sibi conregnare et se divos nuncupare praesumunt, protulisse creduntur, insania est. Si vero aliud dicere cupientes, aliud dixere, nec tanta in eis acuminis vis est, ut quae corde concipiunt, vix certis ac propriis verbis significare queant, ignavia est: ac per hoc in utramvis partem per devia aut superbia feruntur elati, aut ignorantiae caliginosis retinaculis creduntur addicti. Quis ergo unquam sani capitis tale quid dixerit? Quis sanae mentis tale quid protulerit? Quae vecordia, quaeve sit amentia hominem mortalem, passionibus subjacentem, dicere: Scriptum est [Col. 1153B] in nostris divinis scripturis? Si ergo nostris, quomodo divinis? Et si divinis, quomodo nostris? Ab homine ergo derivatur humanus, a Deo derivatur divinus. Nostrae etenim scripturae humanae sunt, Dei Scripturae divinae sunt: de codicibus tamen sanctae legis dicere nos ratio permittit, nostri codices, de Scripturis vero divinis non aliter nisi divinas Scripturas recte et convenienter secundum rationem dicere valemus. Esto, hoc dictum rationabiliter stare poterat, cum tamen non possit, quo nec de jactantiae fonte scaturisse nosceretur, nec de imperitiae barathro manasse crederetur, in eo denique reprehendi modis omnibus poterant, quod cum sit inutile inutiliter ad rem inutilem, ad imaginum videlicet adorationem astruendam, prolatum fuisse monstratur? [Col. 1153C] [a 1Kb] Nec refragari ei potest quodam modo simplicitas, quae plerumque rectis quibusque inhaerere solet, cum id non pura, non recta, sed perversa voluntate prolatum esse constet. Si enim ex rusticitate sancta quae sibi solum interdum proficit, simpliciter et innocue, et non ad aliquid illicitum asserendum processisse dignosceretur, a Deo qui scrutator cordis et renum est, qui plerumque voluntates potius quam actus considerat, ei proculdubio ignosceretur. Sicut enim mala voluntas etsi non aliquid mali opere perpetret, tamen pro actu plerumque tenetur, ita nimirum bona voluntas pro bono opere semper accipitur. Quod ut exemplis illustremus, et Balaam mala voluntas qua populum Dei maledicere cupiebat, quanquam ad id quod desideraverat non pervenerit, a culpa non fuit [Col. 1153D] indemnis; et David bona voluntas qua templum Domino aedificare cupiebat, quanquam opere non fuerit expleta, divinis tamen est collaudata oraculis.



CAPUT XX. De eo quod Joannes presbyter Theodosio abbate monasterii sancti Andreae recitante verba Joannis Chrysostomi, et dicente: Vidi angelum in imagine persequentem barbarorum multitudinem, dixit: Quis est iste angelus, nisi de quo scriptum est: Quoniam angelus Domini percussit centum octuaginta quinque millia Assyriorum in una nocte in circuitu Jerusalem exercitantium.

Dixisse Joannem Chrysostomum Theodosius abbas [Col. 1154A] monasterii sancti Andreae in saepe memorata vanissima synodo, quae pro adorandis imaginibus gesta est, refert, Vidi angelum in imagine persequentem multitudinem barbarorum. Nam dum hi qui in eadem synodo fuisse memorantur, patriarcharum, prophetarum caeterorumque sanctorum et illustrium virorum verba ob imaginum adorationem stabiliendam perturbare nitantur, eos denique patriarchas quaedam egisse quae non egerint mentiantur, non est mirandum si etiam Joannem Chrysostomum talia dixisse criminentur. Nunquid enim praefatus vir tam eloquens, tamque eruditus diceret: Vidi angelum in imagine persequentem barbarorum multitudinem, cum sciret angelorum immortalem naturam nequaquam ut ab hominibus videatur picturarum esse indiguam. Sunt [Col. 1154B] enim natura spiritus, officio angeli, qui ut ab hominibus videri possint, corpora ex lucidissimo aethere, nec ex pictorum opificiis assumere creduntur: unde non est credendum ut a Joanne viro eloquentissimo tale dictum sit prolatum, quod nec verbis sit expolitum, nec sensu lucidum, nec ulla ratione subnixum. Est enim in eo vitium quod grammatici amphibolian, id est ambiguitatem dictionis nuncupant, quia dum dicitur, Vidi angelum in imagine persequentem barbarorum aciem, non evidenter elucescit, utrum angelum in imagine viderit qui alibi persequeretur barbarorum multitudinem, an angelum alibi visum fuisse et in imagine barbarorum persequi multitudinem: quod quidem dictum et si hoc vitio careret, aliis quoque indiciis tanti viri non esse [Col. 1154C] appareret, qui dum ejusdem non fuerit aetatis, ridiculosissimum ac potius falsissimum esset eum dicere, Vidi angelum barbaros persequentem, qui, ni fallor, vidisse se in pictura eamdem historiam ab artifice depictam, qua angelus barbarorum pridem cuneos prostraverat, prosecutus sit. Multi etenim diserti et eloquentissimi viri in suarum disputationum vastissimis campis, prout ordo et ratio dictat, sicut et caeterarum rerum, picturarum etiam et imaginum faciunt mentionem. Quod dum illi qui illarum adorandarum aestu uruntur legentes repererint, totum pervertere ad earum conantur adorationem, ut videlicet inde contra nos, qui Domino annuente veri sumus adoratores in spiritu et veritate Patrem adorantes, suam inermem armatam efficere affectent assertionem, quod [Col. 1154D] ab eloquentissimis viris quamdam imaginum factam fuisse reperiant mentionem, quasi de omnibus quorum mentio in tractatibus fit, continuo praecepta dentur. Joannes igitur presbyter, cui dum praefatus Theodosius abbas Joannem Constantinopolitanum episcopum dixisse mentiretur, Vidi angelum in imagine persequentem barbarorum multitudinem, protinus subjunxisse fertur et dixisse: Quis est iste angelus, nisi de quo scriptum est? Quoniam angelus Domini percussit centum octuaginta quinque millia Assyriorum in una nocte in circuitu Jerusalem exercitantium. Jam in pluribus illius vanae lectionis locis quae ex hoc [Col. 1155A] negotio ab illis digesta est, plura notabiliter et incaute locutus fuisse deprehenditur. Pene omnibus enim ibi incautius locutus fuisse notatur, et quanto velocior in sermonibus, tanto nimirum segnior approbatur in sensibus, dicente Salomone: Si videris virum velocem in verbis suis, scito quia spem habet insipiens magis quam ille (Prov. XXIX). Nam dum de pictura dixisse referatur: Quis est iste angelus nisi de quo scriptum est: Quoniam angelus Domini percussit CLXXXV millia Assyriorum? et caetera, quam fuerit incautus, quamque delirus apparuerit, cum non Assyrios ille angelus percusserit pictus, sed ille qui ad hoc explendum fuerit missus. Quod vero ait, In circuitu Jerusalem exercitantium, tanquam ita scriptum habeatur et in hoc sicut et in caeteris ineruditus esse detegitur, quoniam [Col. 1155B] nusquam hoc ordine verborum scriptum esse reperitur. Quanquam enim Sennacherib rex Assyriorum pene omnes civitates Juda munitas ceperit, dicente Scriptura: Et factum est in quartodecimo anno regni Ezechiae, ascendit Sennacherib rex Assyriorum super omnes civitates Juda munitas, et cepit eas (IV Reg. XVIII), nequaquam tamen ad Jerusalem pervenit, nec in circuitu urbis machinis murum feriturus castra posuit, sed de Lachis Rabsacen ad Jerusalem misit, qui stetisse legitur in aquaeductu piscinae superioris, in via agri fullonis. Quod iisdem verbis liber Verborum dierum, qui Hebraice [Figure: [Hebrew Text] 1Kb] , Graece dicitur, qui est chronicon divinae legis, testatur: Misit Sennacherib rex Assyriorum servos suos Jerusalem. Ipse enim cum universo exercitu obsidebat [Col. 1155C] Lachis (II Paral. XXXII). Nam id quod praefatus Joannes more suo usurpasse dignoscitur, tanquam inibi scriptum sit, In circuitu Jerusalem exercitantium, in nullo sanctae legis authenticorum codicum invenitur. Quod ut lucidius comprobetur, ipsa sanctae legis verba, prout in codicibus habentur, per ordinem ponenda sunt. Ita enim in libro Regum legitur: Factum est igitur in nocte illa, venit angelus Domini, et percussit in castris Assyriorum CLXXXV millia. Cumque diluculo surrexisset, vidit omnia corpora mortuorum, et recedens abiit, et reversus est Sennacherib rex Assyriorum, et mansit in Ninive (IV Reg. XIX). Liber quoque sanctissimi ac dissertissimi vatis Isaiae hoc modo hanc texit historiam: Egressus est autem angelus Domini, et percussit in castris Assyriorum [Col. 1155D] CLXXXV milia, et surrexerunt mane, et ecce omnia cadavera mortuorum, et egressus est, et abiit, et reversus est Sennacherib; et caetera (Isai. XXXVII). Liber quoque Verborum dierum, qui cum sit, ut praefati sumus, totius divinae legis chronicon, historias tamen regum e latere libri Regum, quae in eo praetermissae sunt, enucleatim edisserit, hoc modo hanc narrat historiam. Et misit Dominus angelum qui percussit omnem virum robustum et bellatorem et principem exercitus regis Assyriorum, reversusque est cum ignominia in terram suam (II Paral. XXXII). In quibus exemplis, hoc quod a Joanne usurpatum est, minime invenitur.



CAPUT XXI. Quod nulla auctoritate vigeat, neque in ullo authenticorum librorum reperiatur quod illi dicunt, per imaginem cujusdam Polemonis quemdam ab adulteris perpetratione coercitum fuisse, quod quidem aequare nituntur miraculo quod fimbria Dominicae vestis actum est, quam mulier contingens exoptatam recepit sanitatem.
[Col. 1156A]

Inter caetera quae ob suum errorem astruendum deliramenta in ejusdem vanissimae synodi lectione conglomerasse deteguntur, hoc illis est familiarissimum, quod per imaginem cujusdam Polemonis quemdam asseverant ab adulterii perpetratione coercitum; quod quidem gestum, si tamen gestum esse credatur, quanquam in nullo vel Veteris vel Novi Testamenti authenticorum codicum sit repertum, nec ab ullo eorum [Col. 1156B] doctorum, qui a sancta Romana, catholica et apostolica Ecclesia recipiuntur, sit prolatum, tamen id et ad suum errorem fulciendum, quasi quoddam probatissimum miraculum, proferunt, et miraculo quod Dominicae vestis fimbria gestum est, aequiparare non metuunt. Quod quidem si, ut illi asseverant, gestum est, salutaribus Dominicis gestis nec debet nec potest coaequari, quoniam quanta est distantia inter nescio quem Polemonem et Dei et hominum Mediatorem, tanta nimirum distantia est inter gesta praefati Polemonis ejusque imaginis et sanctissima miracula Domini salvatoris, nec possunt similes actus habere, qui nimium nimiumque sunt dissimiles in virtute. Quis in nubibus, inquit Propheta, aequabitur Domino? [Col. 1156C] aut quis similis erit Deo inter filios Dei (Psal. LXXXIX)? De eo etiam dicitur in Canticis canticorum: Caput ejus aurum optimum (Cant. V), quoniam sicut auro nullius potest metalli coaequari natura, ita creatori omnium, qui caput utique Christi est, nulla potest coaequari creatura? De quo etiam in eisdem Canticis canticorum ab sponsa dicitur: Sicut malum inter ligna sylvarum, sic dilectus meus inter filios (Cant. II), quoniam sicut malum cum sit pulchrum aspectu, odoreque suavissimum praeeminet lignis sylvarum, ita nimirum redemptor noster, qui est odor vitae in vitam, quem quotidie Ecclesia in odore sequitur unguentorum, cunctis praeeminet coetibus sanctorum, qui idcirco filiorum nomine censentur, quia non mundo cui nati sunt, sed Christo cui renati sunt, adhaerere [Col. 1156D] noscuntur. In Apocalypsi quoque vigintiquatuor seniores coronas suas ante Agnum projecisse leguntur, quia videlicet omnes sanctorum virtutes cunctaeque illorum victoriae, quibus ipso opitulante claruerunt, ejus virtutibus et victoriae comparatae minores esse cernuntur, quoniam et rivulus a perenni fonte derivatus minor esse perhibetur eidem fonti comparatus, et vilis pampinus vitis vivacibus radicibus vel etiam fructiferis palmitibus vilior omnino creditur comparatus. Esto, factum est, et credi possit, ut virtus Polemonicae imaginis ab adulterii scelere quemdam compesceret, num ideo omnes imagines adorandae sunt? Nunquid quia pecualis animantis lingua rudis humanas loquelas profundens arioli cujusdam perversam [Col. 1157A] intentionem, qua benedictum populum maledicere nitebatur, compescuit, angelicosque terrificos ictus irrationale animal rationali homini vitare concessit, ideo animalia sunt pecualia adoranda? aut quia atrocium ferarum vulnifica ferocitate puerilis turba virum Dei vanis insultationibus lacescens est prostrata, ideo est ursorum rabies adoranda? Plerumque etenim casuali eventu res quodammodo accidentes noxiarum rerum perpetrationem quibusque perpetrare cupientibus inhibent, sed non ideo easdem res per quas haec fiunt, adorare ratio permittit. Si ergo hoc quod de Polemone et imagine ejus dicunt, cujus adminiculo suum errorem fulcire cupiunt, in veritate gestum est, ideo imagines adorandae non sunt, quia secundum exempla quae breviter praemisimus, [Col. 1157B] non omnes res quibus quaedam utilia mortalibus inferuntur adorandae sunt; si vero in veritate gestum non est, ut et nos arbitramur, nec illi plene rationabili auctoritate proferunt, qui nullis hoc in veritate gestum authenticis approbant indiciis, nec ideo vanissima sensu carentium rerum est adoratio stabilienda, quia mendaciis nec mendaciorum exemplis res quae rationabiliter et in veritate fieri debet, nusquam legitur esse statuta, quoniam sicut veritas nunquam mendaciis assentiri dignoscitur, ita nimirum mendacia veritati semper refragari creduntur: quae duo ita sibi e diverso venientia cernuntur opponi, ut sibi mutuo semper credantur reniti. Sicut ergo ignis fomitem nemo potest aquarum fluentis nutrire, vel e contrario aquarum fluenta nemo [Col. 1157C] potest igneis fomitibus augere, ita etiam nemo potest veritatem, ut illi facere appetunt, mendaciis comprobare. Decussis igitur breviter et ex parte probatis quod gestum imaginis Polemonis, si tamen, ut illi fassi sunt, gestum est, gesto Dominicae fimbriae coaequari nec debet nec valet, sive, quod prorsus ambigitur, utrum gestum sit, quod illi gestum fuisse dicunt, an non, sive quod etiam si gestum fuerit, non idcirco imaginum adoratio astrui valebit, nec non et id quod mendaciis approbari seu constitui veritas nequeat, nunc operae pretium est, ut quid fimbria Dominicae vestis, quam illi imagini Polemonis coaequare contendunt, typicis innuerit arcanisque mysteriis, breviter exsequamur. Fimbria namque Dominicae vestis fides est incarnationis, cujus attactu gentilitas [Col. 1157D] aegritudinem amisit idololatricae foeditatis. Sicut enim fimbria ad comparationem corporis sive totius indumenti pars minima est, ita nimirum incarnatio redemptoris divinae et ineffabili generationi qua a Patre ante saecula genitus est, comparata, minima esse videtur: de qua generatione per Isaiam dicitur, Generationem ejus quis enarrabit (Isa. LIII)? ubi subauditur, nullus. Humanam autem ejus generationem ita evangelista enarrat, Liber generationis Jesu Christi filii David (Matth. I). Mulier ergo post tergum fimbriam Dominicae vestis attingens exoptatam sanitatem, quam medicorum industria longa per tempora negaverat, recepit, quia post passionem et resurrectionem sive in coelum ascensionem Domini gentilitas [Col. 1158A] credulitatis sanitatem quam nec patriarcharum nec prophetarum ei praedicatio quiverat impertire, Dominicae vestis fimbriam tangendo, incarnationis videlicet ejus mysterium credendo, percepit, et cum ad ipsius Domini praedicationem vix modica discipulorum turba crediderit, ad praedicationem tamen apostolorum tanta multitudo celerrimo fidei ardore succensa est, ut una die quinque millia hominum, alia tria credidisse perhibeantur: quod et ipsa Veritas discipulis promisit dicens: Qui credit in me, opera quae ego facio et ipse faciet, et majora horum faciet (Joan. XIV). Quod quidem et in miraculo quod per Petrum a Domino gestum est, quidam intelligi posse putant, quoniam dum Dominus imperio verbi sive tactu infirmos sanaverit, Petrus umbrae suae tantum [Col. 1158B] attactu infirmos legitur sanasse. Dominus ergo ad filiam archisynagogi suscitandam pergens, fimbriae attactu feminam a profluvio sanguinis liberat, quia videlicet dum synagogam, quae utique patriarcharum et prophetarum de stirpe descendit, somno incredulitatis evigilandam appetere tendit, gentilitatem a daemonum insolentissimo cultu suae fidei cognitione sanavit, et bonum quod illa perfidiae culpa irretita percipere neglexit, ista fidei devotione percipere meruit. Ad synagogam ergo liberandam se Dominus venisse testatur, cum et per praesentiam corporalem dicit: Non sum missus nisi ad oves quae perierant domus Israel (Matth. XV); sive cum discipulos in vias gentium abire, et in civitates Samaritanorum cohibet introire; et quondam allegorice per Salomonem [Col. 1158C] in Canticis canticorum ad Israeliticae gentis hortum se descensurum promittit dicens: Descendi ad hortum nucum ut viderem poma convallis (Cant. VI); quia scilicet dum ad Judaici populi hortum in quo erat lex in cortice pandens acerrimam austeritatem, in nucleo occultans incomparabilem suavitatem, per carnis susceptionem descendit, gentilicae convallis abjecta opera invisit, eamque sibi fidei integritate ascivit. Porro quod sanata in itinere femina ad domum archisynagogi a Domino venitur, ejusque filia mortis vinculis destitutis suscitatur, synagoga quandoque somnum suae diffidentiae discussura, et Christo per fidem resurrectura, et ei perpetim victura monstratur, quandoquidem mox ut plenitudo gentium, secundum Apostolum, subintraverit (Rom. X), caecitatem [Col. 1158D] quae ei ex parte in non credendo in mediatorem Dei et hominum contigit, a se discutiendo, et in eum credendo qui sibi per patriarchas et prophetas sacrorum oraculorum tonitruis olim annuntiatus est, credens, sic omnis Israel salvus erit. Cum igitur his et his similibus mysteriis quae in Dominicae fimbriae gesto innuuntur, Polemonis imago penitus careat, non eo modo ut Dominici indumenti fimbria habenda est, nec debet ei coaequari in honore, quae aequari nequit in tot mysteriorum fulgore.



CAPUT XXII. Quod judices qui in praefata synodo fuerunt, insolenter et incongrue artem pictoriam extollere conati sunt, dicentes: Pia enim est ars pictoris, et non recte eam quidam insipienter detrahunt, ipse enim Pater pictorem pie agentem commendat.
[Col. 1159A]

Si pestilens humor arcem corporis, id est, caput obsederit, facile ad caetera membra transfunditur, nec mirandum est si ad pedum ima transfusus eos vehementer laedat, si eum jam caput, quod omnibus membris praeeminet, laesisse constet. Vesania igitur adorandarum imaginum quae Constantini et Haelenae matris ejus, sive etiam Tharasii Constantinopolitani episcopi caeterorumque illarum partium sacerdotum mentem irrepsit, non est plurimum magnipendenda, si ad judicum sive plebium usque mentes subripiendas descendit, quoniam ut superiori exemplo monstratum [Col. 1159B] est, cum caput insolentia cujusdam rei invaditur, facile caetera invaduntur, quae capiti subesse monstrantur. Omne caput languidum, ait Propheta, et omne cor moerens, a planta pedis usque ad verticem non est in eis sanitas (Isa. I), quia videlicet dum a regibus et a sacerdotibus, qui exemplar bene vivendi subjectis plebibus esse debent, recte vivendi recteque agendi studium praetermittitur, de interna sanitate subjectarum plebium quodammodo dubitatur. Cum ergo in eadem synodo tot sacerdotum fuerint obsitae mentes erroribus, quomodo non poterat error judicum inhaerere mentibus? Aut quis ab errore reducat oves, si errandi ducatum teneant pastores? Sacerdotes etenim qui in errorem subditas plebes inducere noscuntur, talibus per Jeremiam prophetam [Col. 1159C] increpationibus arguuntur: Propterea haec dicit Dominus ad pastores qui regunt populum meum. Vos dispersistis oves meas, et expulistis eas, et non visitastis eas (Jerem. XXIII); ubi protinus quanta sit cura Dei erga populum, qualiterve amotis negligentibus studiosiores populo Dei dentur rectores, protinus subinfertur: Ecce ego vindico in vos secundum mala studia vestra, et suscitabo illis pastores qui pascant eas, et ultra non timebunt neque terrebuntur, dicit Dominus (Ibid.). In Ezechiel quoque propheta de talibus, quod quidem non sine ingenti animi angore prosequimur, qui stipendiis ecclesiasticis utuntur, et exemplis erroneis et incautis populum in errorem inducere creduntur, sicut hi fecisse perhibentur, qui in vanam imaginum adorationem exarserunt, et populum [Col. 1159D] subditum praelati sibi in errore professionis sociaverunt, ita scribitur: Et ideo, pastores, audite verbum Domini: Oves meas devoratis, et lanis eorum vos cooperitis, et quod crassum est jugulatis, et oves meas dispersistis; quod infirmum erat non confortastis, et quod male habebat non curastis, et contritum non alligastis, et quod errabat non convertistis, et quod perierat non requisistis, et fortem oppressistis labore, et dispersae sunt oves meae, eo quod non sint pastores, et factae sunt in devorationem omnibus bestiis agri, et dispersae sunt oves meae super omnem montem et in omnem collem altum, et super faciem totius terrae dispersae sunt, nec erat qui eriperet, neque qui revocaret (Ezech. XXXIV). Non ergo in hujus negotii vanissima [Col. 1160A] professione tanta est nequitia judicum, quanta perversitas sacerdotum, sed in istis deprehenditur ignavia, in illis ingens redundat insania, praesertim cum illi se imagines adoraturos, eisque servitium quod sanctae Trinitati debetur, exhibituros profiteantur; isti pictorum artem piam esse, et non debere subsannari, et pictorem pie agentem a Patre commendari professi sint dicentes: Pia enim est ars pictoris et non recte eam quidam insipienter detrahunt, ipse enim Pater pictorem pie agentem commendat. In quibus utrorumque professionibus evidenter ostenditur, tanto sacerdotes praeeminuisse judicibus in errore, quanto nimirum praeeminent per gradus sublimitatem in honore, nec coaequari potuisse laicos praesulibus in absurda professione, qui non coaequari possunt in [Col. 1160B] sacerdotalis cathedrae sessione; sed dum in neutra parte reperiatur quod recte queat laudari, in utraque tamen parte cernatur quod merito possit vituperari, et praesulum error qui se imagines adoraturos eisque servitium soli Deo debitum exhibituros fassi sunt, ex parte discussus sit, restat ut judicum etiam error quo artem pictoriam piam esse asseverant, nostri styli invectione discutiatur. Dicunt enim artem pictoriam piam esse, quasi non cum caeteris mundanis artibus communionem pietatis aut impietatis sortiatur. Quid enim ars pictorum amplius habet pietatis arte fabrorum, sculptorum, conflatorum, caelatorum, latomorum, lignariorum, terrae cultorum, vel caeterorum opificum? Omnes enim quas praemisimus artes, quae non nisi discendo possunt attingi, et [Col. 1160C] pie et impie possunt ab his quibus exercentur haberi, nec in eas pietas aut impietas cadit, sed in hominibus qui earum sunt sequaces, qui plerumque aut vitiorum procacissimis tumultibus coarctantur, aut virtutum salutiferis coetibus exornantur. Si ergo idcirco ars pictorum pia esse perhibetur, quia per eam plerumque piorum hominum actus et pia quaedam gesta pinguntur, ergo et ideo impia perhibebitur, quia plerumque per eam impietates multae, id est, trucidationes hominum, atrocitates bellorum, crudelitates sceleratorum, immanitates ferarum, impetus bestiarum vel caetera his similia depinguntur; et si ideo impia nullatenus esse creditur, quia haec quae exsecuti sumus adumbrationibus vel etiam lineamentis quibusque humanis visibus impertiuntur, [Col. 1160D] nec ideo pia erit quia per eam bonorum hominum gesta signantur. Sicut enim ferrum nec ideo impium dicitur, quia ex eo homines interimuntur, nec ideo pium, quia ex eo quaedam instrumenta fiunt quibus et ensium vibrantium illisiones quatiantur, et homines tueantur, et a medicis saluti humanae consulitur; ita et ars pictorum nec ideo impia, quia per eam crudelia, nec ideo pia, quia clementia quaedam pinguntur.

Quod vero ei non recte a quibusdam insipientibus detrahi suspirant, a nullo qui sanae mentis est ambigitur eos in hac quoque parte sicut et in caeteris dementiam sequi: quippe cum nullus sani capitis neque imaginibus detrahat, neque arti pictoriae, sed [Col. 1161A] eorum qui eas adorant eisque sevitium inconsequens exhibent, abominetur vesaniam. Non enim vinum quia ebrietatem generat, reprehenditur, cum plerumque Deo in sacrificium libetur; nec sylvae quae furibus hospitium praebent, quia plerumque hominum usibus multa quae expediunt administrant; nec ideo igni imputatur, quia interdum edaciter domos vel caetera humanis stipendiis apta devorat, cum mortalium vitae multis adminiculis suffragetur. Porro quod dicunt, Ipse enim Pater pictorem pie agentem commendat, cur Pater, aut ubi scriptum sit, pictorem commendet, nec illorum est approbare, nec nostrum credere, quippe cum in nullo oraculorum divinorum volumine pictorum laus perhibeatur inesse. Reperiant ergo illi in quolibet divinarum Scripturarum [Col. 1161B] loco, in quo etiam secundum propriam asseverationem pictoris, ideo quod componendis imaginibus instent collaudet, et nos reperiemus qualiter eis respondere valeamus, quia omnipotens Deus non opera sed devotionem operum, nec actus sed voluntates actuum, nec res sed causas rerum, nec quisquis faciat, sed qua mente id faciat, plerumque aut probat aut improbat.



CAPUT XXIII. Inutile et mendacio plenum dictum Joannis presbyteri et legati Orientalium dicentis: Non contraeunt pictores Scripturis, sed quidquid Scriptura dicit haec demonstrant, quatenus concordes sunt Scripturarum.

Si omnia Joannis presbyteri et legati Orientalium deliramenta quae in eadem synodo, in cujus inofficiosae [Col. 1161C] lectionis reprehensionibus noster stylus versatur, protulit, singillatim a nobis discutienda in unum fuissent congesta, magnorum voluminum tantae disputationis sylva esset indigua. Sed nos ea partim brevitatis studio cui prorsus studemus, partim ordinem ipsius lectionis servantes, quo non singulorum singula seorsum, sed quorumdam passim per ordinem, prout quisque locutus est, vel etiam in eodem codice posita inveniuntur, discutienda in nostra disputatione ponentes, et brevissimae disputationis cuncta articulo coarctare compellimur, et non singula seorsum, sed pene omnia sparsim, prout ordo dictavit, exsequimur. Est interea operae pretium diligenter discutere, qualiter, ut idem profatus est, pictores [Col. 1161D] haudquaquam credantur Scripturis contraire aut qualiter quidquid Scriptura dicit demonstrent, qualiterve concordes sint Scripturarum. Quamvis enim non eluceat de quibus Scripturis ille hoc dixerit, credendum est tamen eum de sacris Scripturis dixisse, quas usitate Scripturas solemus vocare, ut est illud in Evangelio: Tunc aperuit illis sensum ut intelligerent Scripturas (Luc. XXIV). S R. Picturae interea ars cum ob hoc inoleverit, ut rerum in veritate gestarum memoriam aspicientibus deferret, et ex mendacio ad veritatem recolendam mentes promoveret, versa vice interdum pro veritate ad mendacia cogitanda sensus promovet, et non solum illa quae aut sunt fuerunt aut fieri possunt, sed etiam ea quae nec sunt, fuerunt. nec fieri possunt [Col. 1162A] visibus defert. Mendacium enim aut de his est quae non sunt, sed fieri possunt, aut de his quae nec sunt nec fieri possunt, de quibus in perihermenias a philosophis acutissima sive subtilissima disputatio est, quam huic operi interponere longissimum est. Nam dum dicat non contraire pictores Scripturis, et multa a pictoribus pingantur quae Scripturae divinae tacent, et ab hominibus non solum a doctis, sed etiam ab indoctis falsissima esse comprobentur, quis non ejus dictum ridiculosissimum vel potius falsissimum esse fateatur? Nonne divinis Scripturis contraire noscuntur, cum abyssum figuram hominis fingunt habere, et lympharum inundationem affatim fundere? Nonne divinis Scripturis eos contraire haud dubium est, cum tellurem in figura humana [Col. 1162B] modo aridam sterilemve, modo fructibus affluentem depingunt? Nonne divinis Scripturis eos contraire manifestum est, cum flumineos amnes in figuris hominum aut situlis aquas fundere, aut alios in alios confluere depingunt? Nonne cum solem et lunam et caetera coeli ornamenta figuras hominum, et capita radiis succincta habere fingunt, sanctis Scripturis modis omnibus contraeunt? Nonne cum duodecim ventis singulis singulas formas pro qualitate virium attribuunt, aut mensibus singulis pro qualitate temporum quid unusquisque deferat, quibusdam nudas, quibusdam seminudas, quibusdam etiam indutas diversis vestibus figuras dant, aut dum quatuor tempora anni singula diversis figuris depingunt, aut floribus vernantem ut ver, aut aestibus exustam; vel [Col. 1162C] etiam segetibus onustam ut aestatem, aut vindemiae labris vel botris oneratam ut autumnum, aut modo frigoribus algidam, modo ignibus se calefacientem, modo animantibus pabula praebentem, modo nimiis frigoribus marcidas volucres capientem ut hiemem, Scripturis divinis in quibus haec ita minime continentur contraire noscuntur? Quomodo ergo a pictoribus qui poetarum vanissimas fabulas plerumque sequuntur, sanctis Scripturis minime contraitur? Finguntur enim per eos interdum res in veritate gestae in alias atque alias incredibiles naenias; finguntur etiam quae nec factae sunt nec fieri poterant, sed aut mystice a philosophis intelliguntur, aut inaniter a gentilibus venerantur, aut veraciter a catholicis respuuntur: quae omnia quanquam gentilium [Col. 1162D] habeantur in litteris, a divinis tam enprorsus sunt aliena Scripturis. An non divinis litteris alienum est quod ab illis Chymaera triceps a Bellerophonte fingitur interfecta, cum Bellerophon non bestiam, ut illi mentiuntur, prostraverit, sed montem, ut plerique intelligunt, habitabilem fecerit? An non divinis Scripturis alienum est, quod Vulcani claudi et Terrae filius Erichthonius esse, et in monte Aethna ferrum coquere, ejusque fornax Vesuvius mons Campaniae esse fingitur, qui perpetuis ignibus ardere perhibetur? An non divinis Scripturis aliena sunt, quod Scylla capitibus fingitur succincta caninis? et Phyllis ob amorem juvenis cujusdam in arborem fingitur esse conversa? et altera Scylla eo quod Niso patri [Col. 1163A] crinem absciderit purpureum, una cum patre, et Itys ob stuprum materterae a patre gestum et homicidium matris sive materterae in seipso patratum una cum parentibus sive matertera in volucres finguntur fuisse conversi? aut cum Syrenes ex parte virgines, et ex parte volucres finguntur? aut cum Ixion illusione Junonis cum Nube coiens Centauros fingitur generasse? aut cum Neptunus tridenti armatus marinis fingitur fluctibus dominari? An non divinis Scripturis alienum est, quod Perseus tres sorores Gorgonas adjutorio Minervae interfecisse, aut cum alatus aversus volare fingitur, aut cum de sanguine ejus nasci fertur Pegasus, equus alatus, qui ungula sua fontem rupisse Musis depingitur? An non divinis Scripturis contrarium est, quod Prometheum homines ex luto [Col. 1163B] finxisse inanimatos fingunt, et eumdem Prometheum a Minerva in coelum levatum inter oras septemplicis clypei, et dum omnia coelestia vidisset, fingunt eum ferulam Phoebiacis applicasse rotis, ignemque esse furatum, et pectusculo hominis quem finxerat applicato animatum reddidisse corpus? An non divinis Scripturis contrarium est, quod Tantalum fingunt in inferno in quodam lacu depositum, eique fallacem aquam gulosis labia titillamentis attingere, pomaque fugitivis cinerescentia tactibus desuper facie tenus pendula apparere, eique esse locupletem visum et pauperem effectum? An non divinis Scripturis alienum est, cum Phineus caecus fingitur, cujus cibos Harpyiae rapuisse, ejusque prandia stercoribus foedasse pinguntur, quas Zetus et Calais Aquilonis [Col. 1163C] venti filii fugasse a conspectu ejus mendaciter finguntur? An non divinis Scripturis contrarium est, cum Admetus rex Graeciae, ut Alcestae conjugio frueretur secundum propositum soceri leonem et aprum ad currum simul junctos, Apollinis et Herculis adjutorium habuisse pingitur? Aut cum Hercules Cerberum tricipitem canem inferorum interemisse pingitur? An non divinis Scripturis contrarium est, quod Acteonem quemdam venatorem eo quod Dianam lavantem viderit, in cervum fingunt esse conversum, et a canibus suis non agnitum, eorumque morsibus devoratum? An non divinis Scripturis contrarium est, quod Berecynthia puerum formosissimum Atyn amasse, eumque zelotypiae vanitate [Col. 1163D] succensa castrasse, et semimasculum fecisse depingitur? An non divinis Scripturis contrarium est, quod Orpheus Euridicen nympham amasse et sono cytharae persuasam uxorem duxisse pingitur, quae etiam dum Aristei pastoris persecutionem non ferens fugeret, et in serpentem incidens mortua esset, eamque maritus insequens ad inferos descenderet, et legem acciperet ne eam conversus aspiceret, hanc conversus aspexisse et denuo perdidisse fingitur? An non divinis Scripturis alienum est, quod Venus cum Marte concubuisse et a Sole deprehensa, et Vulcano prodita, et ab illo adamantinis catenis una cum Marte pingitur fuisse religata? Haec et his similia, quae et nobis ad retexendum sunt fastidiosa, et poetis sive philosophis gentium vel ad cantandum suavia, [Col. 1164A] vel ad tractandum mystica, et pictoribus ad formandum familiaria, prorsus sunt, ut praefati sumus, a divinis litteris aliena. Nam, ut caetera taceamus, si quis pictor duo capita in uno corpore, aut in duobus corporibus caput unum, aut alterius animantis caput, alterius caetera membra, ut Hippocentaurum toto corpore equino et capite humano, et Minotaurum semibovem semivirumque affectet pingere, nunquid non Scripturis dicitur contraire? Ecquid est dicere, Non contraeunt pictores Scripturis? quasi non aliqua a pictoribus possint depingi quae sacris litteris credantur refragari. In sacris etenim litteris, nihil vitiosum, nihil inconveniens, nihil impurum, nihil falsum, nisi forte id quod perversos quosque dixisse vel fecisse sancta Scriptura commemorat, [Col. 1164B] penitus invenitur; in picturis autem plura falsa, plura vitiosa, plura inconsequentia, plura inconvenientia, et, ut singula taceam, pene omnia sive possibilia, sive impossibilia, ab eruditis pictoribus depinguntur: quibus documentis Joannes presbyter et legatus Orientalium in hac quoque parte, sicut et in caeteris delirasse convincitur. Quod autem presbyter idem ait, pictores quidquid Scriptura loquitur demonstrare, quam sit falsum quamque inutile, prudens lector advertat. Nunquidnam divinae cuncta legis praecepta quae a Domino per Moysen data sunt, ut est illud, Audi Israel, Dominus Deus tuus Deus unus est (Deut. VI), et caetera hujuscemodi, in quibus nihil sonant quae pingi possint, a pictoribus demonstrantur? Nunquidnam omnia verba prophetarum, in [Col. 1164C] quibus doctrinae, exhortationes, redargutiones, contemplationes, minae, vel caetera his similia continentur, in quibus crebro invenitur, Haec dicit Dominus, aut, Juravit Dominus, aut his similia, quae ab scriptoribus potius quam a pictoribus exarantur, pictura secundum ejus vanitatem demonstrare valet? Nunquidnam verba ipsius Domini et apostolorum singula a pictoribus possunt demonstrari? Pictores igitur rerum gestarum historias ad memoriam reducere quodammodo valent, res autem quae sensibus tantummodo percipiuntur et verbis proferuntur, non a pictoribus, sed ab scriptoribus comprehendi, et aliorum relatibus demonstrari valent, ac per hoc absurdum est dicere: Non contraeunt pictores Scripturis, [Col. 1164D] sed quidquid Scriptura loquitur, hoc demontrant. Porro quod ait, Concordes sunt Scripturarum, quam sit insulsum, quamque absurdum, multis potest approbari indiciis. Qualem enim concordantiam possunt habere cum Scripturis sacris, cum illae veraces sint, isti plerumque falsa confingant? et de illis dicatur, Eloquia Domini eloquia casta (Psal XI), isti interdum fingant impura et incesta? Illae semper suadeant honesta et salubria, isti multoties inhonesta et ludibria? Illae semper instent humanae saluti, isti plerumque vanitati? Illae semper hortentur ad coelestia dona, isti crebro depingant terrestria quaeque et caduca? Quanta enim concordantia est inter id quod semper veritati innititur, et id quod plerumque veritatem, plerumque falsitatem insequitur, [Col. 1165A] tanta nimirum concordantia est inter Scripturas divinas quae semper puras et fixas regulas tenent, et pictores qui mortalium more plures permutationes habent.



CAPUT XXIV. Quod non sint coaequandae imagines reliquiis sanctorum martyrum et confessorum, ut illi in sua erronea synodo facere nituntur, eo quod reliquiae aut de corpore sunt, aut de his quae in corpore, aut de his quae circa corpus cujusdam sancti fuerunt: imagines vero nec in corpore, nec circa corpus fuisse vel fore creduntur illis quibus ascribuntur.

Sicut igitur sacratis rebus sive quae per legislatorem, sive quae per Dei et hominum mediatorem sacratae sunt, sive etiam quae quotidie a sacerdotibus [Col. 1165B] divini nominis invocatione sacrantur, et in mysterium nostrae redemptionis sumuntur, imagines nequaquam coaequandae sunt, ita etiam nec sanctorum martyrum seu confessorum reliquiis, quae apud fideles ipsorum amore venerationi habentur coaequandae creduntur. Quas quidem illi qui in earum adorationem exarserunt cum omnibus sacratis rebus et mysteriis plenis aequiparare nitantur, reliquiis etiam sanctorum martyrum insolenter atque absurde aequiparare nituntur. Cum ergo sanctorum corporibus aut certe corporum reliquiis, nec non et vestibus aut his similibus, quibus sancti dum mortaliter viverent usi sunt, isti picturas aut caelaturas sive sculptilia vel conflatilia quaeque ab artificibus quibusque formata coaequare in honore moliuntur, [Col. 1165C] non modicam sanctis injuriam inferre monstrantur, cum praesertim sanctorum vestes et his similia ideo veneranda sint, quia aut in corporibus eorumdem sanctorum, aut circa corpora fuisse, et ab his sanctificationem ob quam venerentur percepisse credantur, nec non et sanctorum corpora, vel etiam corporum reliquiae, quoniam quanquam nunc in pulverem redacta fatescant, juxta mundi terminum cum gloria sunt resurrectura et cum Christo perpetim regnatura: imagines vero, quas illi inani voto his quae praemisimus coaequare contendunt, ideo his minime coaequari queunt, quae neque id sunt quod sanctorum corpora, neque in eorum corporibus vel circa eorum sacratissima corpora fuere, sed pro captu uniuscujusque ingenii, [Col. 1165D] vel instrumentis artificii, modo formosae, modo deformes, plerumque etiam rebus impuris fiunt. Unde datur intelligi non eos mediocriter errare qui illas sanctorum reliquiis nituntur aequiparare. Sanctorum itaque corpora venerari, eorumque reliquiis honorem exhibere non sine causa vetustas admisit. Nam Abraham pater gentium vir fide plenus, devotione summus, obedientia praecipuus, in praeceptis Domini strenuus, non in quolibet loco, sed in agro studiose empto, conjugem legitur sepelisse, et ossa sua non in loco quolibet, sed in spelunca pulcherrima, in cujus interiore parte protoplastus sepultus fuit, juxta suum imperium a filiis tumulatus legitur fuisse. Isaac quoque utero senili profusus, atque Deo in sacrificium in figura nostri Redemptoris [Col. 1166A] ad offerendum ductus, virque sanctitate et castimonia clarus juxta patrem secundum propriam jussionem creditur a filiis fuisse sepultus. Jacob quoque vir magnae patientiae divinis affatim roboratus craculis et crebris repromissionibus exhortatus, cum famis inopiam vitare, et dulcissimum pignus quod exstinctum crediderat cernere cupiens, cum clara progenie Niliacas descendisset in oras, non se ibidem sepeliri permisit, sed corpus suum ad terram sibi patribusque suis repromissam, juxta ossa patris avique sepeliendum advehi sanxit; et quia quartus in eadem spelunca, in cujus interiore parte Adam sepultus fuerat, juxta avum patremque sepultus est, loco nomen Arbee, id est, quatuor dedit (Gen. L). Joseph quoque qui typicis mysteriis [Col. 1166B] a gentilibus, salvator mundi appellari meruit, et mira sanctitate inter fratres enituit, ossa sua filiis Israel ad terram repromissionis vehenda praecepit: quod quidem legislator idcirco minime agere distulit, quia id haudquaquam contra fidem esse cognovit. Viri itaque sancti corpus, qui de Juda ad arguendam nequitiam Israelitici regis in Bethel venerat, dum propter inobedientiam, quia cibos civitatis inhibitos sumpsit, a leone fuisset exstinctum, ab eodem nimirum leone legitur custoditum, sed culpa inobedientiae mortis acerbitate soluta, non praesumpsit crudelis fera sanctum corpus prophetae contingere, quem atrociter praesumpserat interimere. Prophetes itaque Bethel, nisi sanctis ossibus venerationem exhibendam sciret, nunquam [Col. 1166C] se juxta ossa viri sancti sepeliri praeciperet dicens: Sepelite me juxta ossa prophetae (III Reg. XIII). Vir itaque sanctus Josias et antequam nasceretur ex nomine nuncupatus, idolorumque dissipator, et paternarum legum strenuus observator duorum prophetarum ossa, cum plurimorum hominum ossa ob altare profanum polluendum combureret, nequaquam intemerata servare praeciperet, nisi sanctis ossibus venerationem exhibendam sciret. Ecce quibus exemplis, ut caetera taceamus, monstratum est sanctorum cineribus venerationem exhiberi debere: dicant illi ubi unquam jubeamur imagines adorare. Sanctis ergo corporibus honorem impendere magnum est fidei emolumentum: quo praesertim et illi in coelestibus sedibus cum Christo [Col. 1166D] vivere, et eorum ossa quandoque resurrectura creduntur. Imaginibus ergo quae nec vixisse unquam creduntur, nec resurrecturae, sed aut ignibus aut carie consumendae perhibentur, adorationem soli Deo debitam impertire, aut segnitiae est si utcunque agitur, aut insaniae vel potius infidelitatis si pertinaciter defenditur. Nos itaque nec cum Vigilantio ejusque sequacibus reliquias abnuentes, nec cum Simone ejusque complicibus imagines adorantes, et reliquiis sive sanctorum corporibus opportunum obsequium exhibemus, et basilicas prout libet sanctorum imaginibus, sive etiam auro argentove exornamus, et servitium adorationis sive culturae soli Deo cui soli debetur ipso opitulante impendimus.



CAPUT XXV. Quod non ideo adorandae sunt imagines quod per eas, ut illi dicunt, nonnulla signa monstrata fuisse putentur, cum tamen non omnes res adorentur per quas vel in quibus miracula apparent.
[Col. 1167A]

Hoc etiam illis ad suum errorem astruendum familiare est, quod per quasdam imagines nonnulla miracula facta fuisse perhibent: quod tamen nec Veteris nec Novi Testamenti pagina demonstrat, quae quidem et si uspiam visa vel audita fuisse probarentur, dubitandum erat, ne forte tortuosi serpentis flexuosissimis meandris viderentur vel audirentur, qui cum sit teterrimus et tenebris suae nequitiae obsitus, transfigurat se in angelum lucis, audens se dicere lucem. Multa etenim signa, multaque miracula, per angelos refugas, vel etiam per eorum [Col. 1167B] sequaces fiunt, qui dum sint spiritales potentiae, et, ut ita dixerim, spiritales nequitiae, et prophetias infelicibus quibusque impertiunt, et virtutes multas per suos satellites faciunt: de quibus erunt illi qui dicturi sunt, Domine, Domine, nonne in nomine tuo prophetavimus et in nomine tuo daemonia ejecimus, et in nomine tuo virtutes multas fecimus? Quibus aeternus arbiter dicturus est: Nescio vos (Matth. VII). Quia igitur signa plerumque diabolico instinctu fiunt, ideo beatissimus Gregorius sanctae Romanae Ecclesiae antestes dixit: »Nolite, fratres mei, amare signa quae possunt cum reprobis haberi communia.« Sanctissimus quoque Augustinus, a daemonibus miracula fieri, similia miraculis quae fiunt per sanctos servos Dei his verbis testatur. [Col. 1167C] Ait enim: »Non oportet moveri cum magicis artibus miracula fiunt plerumque similia miraculis quae fiunt per sanctos servos Dei: sicut scriptum est in Exodo, quod magi Pharaonis fecerunt nonnulla similiter sicut fecit Moyses.« Non ergo haec oportet mirari, quia omnia quae visibiliter fiunt, etiam per inferiores potestates aeris hujus non absurde fieri posse creduntur. Sed hoc interest, quod cum sancti talia faciunt in nomine Dei Domini omnium rerum, de sublimioribus apparatibus jubetur inferiori creaturae; cum autem mali nomines magicis artibus operantur similia in manus suas dantur cum exaudiuntur a daemonibus. Digni sunt enim qui tali exauditione decipiantur, ut poena illis fiat hoc quod videntur impetrare [Col. 1167D] beneficium, cum eis exhibent quasi privatim inferiores potestates, quaedam miracula, ut eos habeant subjugatos, permissu tamen divino pro meritis animarum sua cuique tribuuntur. Unde signa et miracula quae illi dicunt in imaginibus apparuisse, si non apparuerunt, sicut et nulla hoc authentica tradit historia, mendacium est, et mendacio quicunque veritatis sunt servi uti non debent, quoniam ut ipsa Veritas ait, Nemo potest duobus Dominis servire (Matth. VI): quae si apparuerunt, et per phantasticas quasdam obumbrationes ad illiciendas mentes apparuerunt, periculosissimum est, ne forte calliditatis suae astu antiquus hostis dum mira quaedam demonstrat, ad illicita peragenda fraudulenter [Col. 1168A] suadeat. Si vero apparuere in veritate signa, quod tamen fieri nullius certis lectionis probatur documentis, et nec mendacio illorum in hac parte sententia subjacet, nec fraudulentis hostis machinationibus secundum exempla quae superius monstrata sunt, sed Dei operatione gesta probantur cui cuncta sunt possibilia, cui nihil impossibile est, animadvertendum summopere est quod cum multa et stupenda nutu Dei per quasdam creaturas, vel etiam in quibusque creaturis peracta fuerint, non omnia in quibus vel per quas facta sint adoranda credantur, quoniam quidem omnipotens Deus signa pleraque quae mortalibus ostendit, quae per res quasdam visibiles et tractabiles fecit, quatenus visibilium et mortalium hominum duritiam rebus visibilibus molliret, non ideo fecit, [Col. 1168B] ut quarumdam rerum celebrandam statueret adorationem, quippe qui se solum adorare, solum praecepit et colere. Nunquidnam quia Dominus de rubo in igne Moysi locutus est, ideo rubi adorandi sunt? Non enim ideo in rubo apparuit, ut rubi materiam adorandam percenseret, sed ut per ejus spinas peccata pro quibus lex venerat demonstraret. Quia ergo rubus radicem non habet spinis armatam, cum in superioribus spinis densetur, in eo evidenter peccata non esse ex natura monstrantur. Quae ideo ab igni non est combusta, ut innueret per legem peccata non esse delenda, sed tantummodo ostensa. Lex enim peccata tantummodo ostendit, gratia autem quae per Christum data est, peccata quae lex monstraverat curavit. Quia ergo in igne Dominus apparuit, non [Col. 1168C] ideo ignem adorandum decrevit, sed in ea natura apparere voluit, quae semper ad alta conscendere contendit. Quia igitur in monte dignatus est apparere, non montium adorationem creditur statuisse, sed quia rationabiliter factum est ut coelorum rex in ea re appareret quae semper alta appetit, et non in humili, sed in alto loco, ut et se altissimum demonstraret, et suos sequaces ad alta conscensuros evidentissime ostenderet. Nunquid quia circumcisione acutissimo lapide facta legislator tremendi judicis iram et mortis interitum evasit, lapides adorandi sunt? Merito enim legislator angelum in se tam infestum vidit, quia habitans in terra Madian, filium circumcidere neglexit, et qui Dei Abrahae nuntius erat, signum fidei Abrahae in filio non ferebat, in quo gloriari [Col. 1168D] Judaeos sciebat: qui non ideo lapide circumciditur, ut lapidum ex hoc facto adoratio firmetur, sed ut per Christum qui est lapis angularis, peccata amputanda et mortis pericula evadenda ostendantur. Nunquid quia virga toties in serpentem conversa, toties legitur in virgae rigorem redacta, quae typicis figuris Christum de vita in mortem, de morte innuit redisse ad vitam, aut quia eadem virga quam Christi diximus gestasse figuram maris Rubri, baptismatis videlicet, unda divisa ad terram repromissionis, id est, ad coelestia regna populo Dei pergenti transitum praebuit, ideo virgae adorandae sunt? Nunquid quia aquae amarae ligno indulcatae leguntur, quae legem non immerito Christi ligno indulcatam, et spiritali dulcedi [Col. 1169A] ne populorum mentes satiendas innuunt, ideo ligna adoranda sunt? Nunquid quia serpentis aenei inspectio, qui Christi mortem praefiguravit in ligno populum a serpentum morsibus, id est, ab spirituum immundorum mortiferis persuasionibus salvavit, ideo aut aes aut serpentes adorandi creduntur? Nunquid quia percussa silex exustis in arvis laticum fluenta produxit, et sitientem populum sitis ariditate liberavit, quae nimirum Christi figuram gessit, qui est lapis de monte abscisus sine manibus praecidentium, qui evangelicae praedicationis fluentis sitim incredulitatis a fidelium mentibus fugat, qui quotidie intonat, si quis sitit veniat ad me et bibat (Joan. VII), ideo aut lapides creduntur adorari, aut latices? Nunquid quia virga Aaron, qua beatae virginis partus innuitur naturali [Col. 1169B] lege calcata, nulla humanae operationis irrigatione fecundata, floruit et fronduit, et protulit nuces, ideo virgae adorandae creduntur? Nunquid quia sancto Hierobaal sicca area madido vellere, aut madens area sicco vellere apparuit, quo miraculo totius mundi gentilitatem coelesti rore immunem Israelitici solummodo generis, vellus madidum divini verbi imbre, ac postmodum pro culpa perfidiae eumdem populum suae infidelitatis siccitate arentem, mundique gentilitatem sacrae fidei rore perfusam significari manifestum est, ideo aut areae, aut vellere adoranda sunt? Nunquid quia Samson mandibula asini mille viros peremit, ejusdemque mandibulae molare evulso aquarum fluentis satiatus est, typum gerens nostri mediatoris, qui morte sua aerias potestates [Col. 1169C] devicit, et spiritalibus fluentis fidelium, qui utique membra ejus sunt, arentia corda irrigavit, ideo mandibulae, aut molares adorandi sunt? Nunquid quia Elias pallio suo, per quod Dominicae incarnationis mysterium figuratum est, per quod Jordanis, baptismatis videlicet unda, introitur, Jordanem divisisse legitur, ideo pallia adoranda creduntur? Nunquid quia Naaman Syrus in flumineo lavacro leprae contagio ablutus est, per quem gentilitas Christi baptismate ab idolorum contagione abluta figurata est, ideo flumina adoranda sunt? Nunquid quia viro sancto Elisaeo Spiritus sancti adventus eatenus dilatus est, quatenus psaltes applicaretur, applicato vero psalte Spiritus sanctus illius se profudit praecordiis, per quem Judaicus populus significatur qui Spiritus [Col. 1169D] sancti adventum ideo nunc minime recipit, quia et incarnationem Redemptoris minime in credendo suscipit, quam cum mox ut circa mundi terminum perceperit Spiritus sancti flamine, et omnium charismatum donis exornabitur, ideo psaltes adorari debebit? Nunquid ergo quia fimbria Dominicae vestis, cujus attactu femina sanitatem recepit, quam Dominicae incarnationis credulitatem per quam gentilitas sanata est significare superius jam diximus, ideo fimbriae adorandae sunt? Aut quia Petri umbra infirmi sanati sunt, ideo umbrae adorandae sunt? Non igitur, ut superius praemisimus, omnes res per quas vel in quibus miracula quaedam Dei ordinatione monstrata sunt, quodammodo adorandae creduntur. [Col. 1170A] Quod si hae res in quibus miracula apparuere ad orandae non sunt, multominus imagines adorandae creduntur, in quibus vel per quas quaedam miracula apparuisse, nulla authentica lectione monstratur.



CAPUT XXVI. Quod Theodorus Mirensis episcopus ridiculose et pueriliter egerit, qui ut imaginum adorationem astrueret somnia archidiaconi sui in eadem synodo retulit.

Cum in eadem vanitatis lectione quam illi septimae synodi nuncupatione censeri aestuant, pene omnia somniorum imaginationibus et phantasticis quibusdam obumbrationibus similia sint, et pene nihil [Col. 1170B] sit ibi quod non aut somnii vanitatem, aut alterius cujusdam deliramenti hebitudinem redoleat, cunctaque interiori palato degustata, insapidum insulsumque quemdam saporem referant, speciali tamen deliramento Theodorus Mirensis episcopus somnia archidiaconi sui ibidem legitur retulisse ut errorem, quem nec divinarum Scripturarum auctoritatibus nec ullis sanctorum Patrum doctrinis vel exemplis valuit fulcire, saltem somniorum delusionibus valeret astruere, nec immerito ad tam frivolum tamque vecors stabiliendum negotium dignum, et pene par exhibens adminiculum. Quanquam igitur somniorum usus nec in totum sit approbandus, quia plerumque daemonum fallaciis exhibetur, nec in totum improbandus, quia interdum per eum quaedam mysteria revelantur, ad [Col. 1170C] astruendas tamen res dubias, et ea quae in contentionem veniunt affirmanda nunquam idoneus invenitur. Quis enim unquam somnio suo rem dubiam valeat affirmare, cum utrum ita ut se vidisse profatur viderit, nullius testis testimonio valeat approbare. Ad rem ergo dubiam, et quae in quaestionem venit roborandam, non somniorum ludificatrix vanitas, non apocryphorum acerbissima procacitas, non levium et inutilium verborum falsitas, sed divinorum librorum sive catholicorum Patrum authentica est requirenda auctoritas. Nam sicut res profuturae et mysteriorum arcanis comptae, cum per somnia innuuntur, per angelos revelantur, ita e contrario, dum res noxiae et omni utilitate carentes per somnia demonstrantur, a daemonibus demonstrari creduntur. Unde si somnium, [Col. 1170D] quod ille in synodo retulit, ad imaginum adorationem stabiliendam ab angelo archidiacono ejus demonstratum est, imagines adorare proficuum est; et si imagines adorare proficuum est, caeteras res sensu carentes adorare proficuum est. Est autem res sensu carentes adorare noxium: non igitur archidiacono ejus somnium quod retulit ad imaginum adorationem stabiliendam ab angelo demonstratum est. Liquido namque patet id ei, cum ab angelo demonstratum non sit, ab incentore spiritu qui semper vanitatibus et rebus noxiis instat, illatum fuisse. Quod ut lucidius pateat, rationabili argumento firmandum est. Quoniam si incentor spiritus id ei minime intulit, angelus procul dubio intulisse credendus est: et si angelus [Col. 1171A] intulisse credendus est, consensum rebus prohibitis angeli exhibent. Non autem angeli rebus prohibitis vel noxiis seu divinis monitis obnitentibus consensum exhibent, spiritus igitur incentor id ei intulisse credendus est. Cum ergo probatum sit id ei ab angelo sancto minime fuisse exhibitum, eo quod cum spiritus in sui conditoris laude continua permanentes et peccato prorsus carentes, res impuras et delictis obnoxias penitus abnuant, restat ut aut delusione nequissimi spiritus id sibi fateatur exhibitum, aut se prorsus testetur fuisse mentitum, quod utrumque servis Dei non convenit. Nam et spiritibus immundis catholico cuique resistendum est, dicente Apostolo, Resistite diabolo, et fugiet a vobis (Jac. IV); et mendacium spernendum est, dicente Scriptura: Noli velle [Col. 1171B] mentiri omne mendacium, assiduitas enim illius non bona (Eccli. VII). Probandi interea, juxta apostoli sententiam, spiritus sunt, an ex Deo sint, et juxta Veritatis vocem a fructibus suis cognoscuntur. Unde ex fructu suo quo imaginum adorationem affectat, id somnium fulcire evidentissime deprehenditur ille spiritus qui id intulit, ex Deo non esse. Sed ne forte nostris solummodo argumentationibus hoc videamur edicere, recurramus ad divinas Scripturas, interrogemus legislatorem, dicat utrum somnia recipienda sint, dicat qualiter nobis erga somniatores agendum est. Dic, oro, sancte Moyses, dic mitissime virorum, dic vir nobilis et arcanorum Dei strenue inspector, dic vir clementissime et ineffabilis Dei fidelissime interpres, qui legem in monte [Col. 1171C] peccatis contrariam et vitiis inimicam accipiens, glorificata facie vultum intolerabilem peccatori populo adduxisti, ut sicut lex quam deferebas peccatis contraria erat, ita nimirum vultus tuus spectantibus terribilis esset; dic, vir inclyte, qui typum veri Redemptoris gerens, mediator inter Deum et homines exstitisti; da praeceptum utrum quaelibet somnia credenda sint; fare utrum quibuslibet inclusionibus consensus exhibendus sit. Si surrexerit in medio tui prophetes, aut somniator qui somnium vidisse se dicat, et praedixerit signum aliquod atque portentum, et evenerit quod locutus est, et dixerit tibi: Veni et sequamur deos alienos quos ignoras, non attendas verba prophetae illius aut somniatoris, quia tentat vos [Col. 1171D] Dominus Deus vester, ut palam faciat utrum diligatis eum ex toto corde vestro an non (Deut. XIII). Ecce legislatoris auctoritate perdocemur quod verba somniatorum, quanquam effectum habeant, non attendantur. Dicat nunc Sapientia quid de somniis sentiat. Ait enim: Ubi multa sunt somnia, plurimae vanitates, et sermones innumeri: tu vero Deum time (Eccle. V). Nam et Aegyptios somnia perturbasse creduntur, dicente Scriptura, Somnia enim quae illos turbaverunt (Sap. XVIII); haec significabant, ne inscii essent quare mala paterentur. Manifestum est enim divinae legis auctoritatibus somnia et auguria vana esse, et quanto quis ea amplius timuerit, tanto cor ejus amplius fallit. Unde modis omnibus reprehendendum putavimus, quod praefatus episcopus, [Col. 1172A] cui divinae legis armis contra somniatores vel caeteras naenias confligendum erat, somnia archidiaconi sui ad rem inutilem roborandam in synodo retulit. Haec enim parvi pendenda non solum divinae legis oraculis, sed et in ipsis gentilium reperitur litteris. Ait enim philosophus Cato:

Somnia ne cures: nam mens humana quod optat,
Cum vigilat sperat, per sumnum cernit id ipsum.
Nam si quis forte nobis succensere nitatur, eo quod gentilium verba nostro inseruimus operi, legat primum libros beatissimorum atque eruditissimorum virorum Hieronymi, sive Augustini, et mox ut in illorum opusculis, non solum philosophorum, sed etiam poetarum gentilium quaedam verba repererit, [Col. 1172B] nos magistros et auctores, quorum vestigia sequimur, habere cognoscet, cum quibus nec culpari abnuimus, nec reprehendi erubescimus. Nam ut altius repetamus, vas etiam electionis quiddam de gentilium verbis suis inseruit operibus, ut est illud: Cretenses semper mendaces, malae bestiae, ventres pigri (Tit. I). Praeterea cum somniorum observationes, vel potius vanitates discutimus, non penitus illorum usum abdicandum esse testamur. Cum et patriarchis et prophetis, quaedam sacratissima mysteria in somnis, vel potius in visionibus monstrata sint, et magi tres in somnis moniti ne ad truculentum redirent tyrannum, alterius callis tramitem terentes proprias repedaverunt ad sedes, et viro sancto Joseph in somnis angelus apparuisse, et [Col. 1172C] ei mysteriorum arcana multis retro saeculis a prophetis annuntiata legitur demonstrasse: unde ne quis his et his similibus exemplis somniorum insolenter appetat usum, et eas sequi vel credere, vel in conventibus recitare, aut ab his more Theodori res in contentionem venientes affirmare praesumat, idcirco est ut paulo superius praemisimus, a sanctis Scripturis prohibitum. Legimus etiam infidelibus ac profanis quibusque regibus quaedam arcana per somnia demonstrata, quae non illis revelata sunt ullis propriorum meritorum praerogativis, sed ut viri sancti qui ea illis Spiritu sancto revelante monstravere, honoribus sublimarentur, et suis valerent prodesse concaptivis. Quanquam ergo et visiones et [Col. 1172D] somnia mixtim dici consuetudo admiserit, inter visiones vero et somnia hoc quidam distare dicunt, quod somnia ea sunt quae plerumque falluntur: veniunt ergo nonnunquam ex revelatione, multoties vero aut ex cogitatione, aut ex tentatione, aut ex aliquibus his similibus; visiones vero dicunt, quasdam veraciores revelationes, quarum tria sunt genera, corporale videlicet, et spiritale, sive etiam intellectuale. Corporale igitur est, quod fit per corpus; spiritale, cum imagines eorum quae videmus in memoria condimus; intellectuale nempe, cum ea quae corporaliter videmus, et imaginaliter in memoria retinemus, intellectu discernimus. Intellectu igitur discernimus, quod illud sit corpus, illud similitudo corporis. Hunc quoque intellectum bestiae et [Col. 1173A] pecora atque volatilia nullatenus habent. Vident et ipsa per corpus, et eorum quae vident imaginaliter spiritus informantur: unde et pecora praesepia recognoscunt, et aves ad nidos suos redeunt, sed nec seipsa intelligunt, nec illa quae oculis cernunt. Postremo corporalis ista visio, sine spiritali esse non potest. Ergo cum avertimus oculos ab eis quae vidimus, imagines eorum quae non videmus, in memoria retinemus. Spiritalis vero visio sine corporali esse non potest: unde absentes homines recordamur, et in tenebris ea quae non videmus, imaginaliter cernimus. Intellectualis nempe nec corporali indiget, nec spirituali. Intellectu nec corpus videmus, nec imaginem corporis: per hunc quippe videtur justitia, charitas, ipse Deus, ipsa mens hominis quae nullum [Col. 1173B] corpus habet, nullam soliditatem corporis. Hic interponendum de quinque generibus visionum, juxta Theodosium Macrobium. Cum ergo somniorum ac visionum tot tantaque sint genera a diversis partibus venientia, solerter intuendum est ne dum quis quid se in somnis vidisse cognoscit, statim ea firmiter teneat, atque ad res dubias deliberandas quasi quamdam authenticam auctoritatem in synodo proferat, ne dum vanitatem vanitatibus corroborare conatur, ipse, quod absit, in vanitatem labatur.



CAPUT XXVII. Quod cum Deus illocalis sit, illi minus nocte dixerint: Veneramur et adoramus sicut locum Dei.

Dicunt etiam venerandas et adorandas imagines [Col. 1173C] sicut locum Dei: quod si pro templo Dei dicunt, quod plerumque abusive locus Dei dicitur, vehementer errant. In templo enim Domini sacrificia, non in imaginibus, offeruntur; in templo, non in picturis, missarum solemnia celebrantur; in templo populus stans et precum suarum Deo libamina offerens, non in depictis tabulis, exauditur. Dominus in templo sancto suo (Psal. X), ait David, non in imagine sancta sua, nec in picturis, sed in coelo sedes ejus (Psal. X). Nec ait: Oculi ejus, in arrogantes sive vanae laudis sectatores, sed, in pauperem respiciunt, in pauperes videlicet, de quibus ipsa per se Veritas dicit: Beati pauperes spiritu (Matth. V). Et iterum, In templo ejus ait idem sanctissimus prophetarum, non [Col. 1173D] in imaginibus, omnes dicent gloriam (Psal. XXVIII); et rursus, Adorate Dominum, non ait in picturis, sed in aula sancta ejus (Ibid.). Quantum enim distat inter templum quod multorum hominum capax est, et imaginem quae praeter memoriam visionis quam intuentibus infert, nullis est congrua officiis, tantum distare venerationem sive adorationem imaginum, a veneratione quae templo Dei exhibetur, multis patet indiciis. Si vero locum Dei animam justi hominis dicunt, quae familiarius locus Dei dici potest, quam Dominus sanctificando inhabitat, et inhabitando sanctificat, in hoc quoque vehementissime errant. Pro salute enim animarum, non pro salute imaginum Deus legem dedit; ad liberandas animas, non ad imagines Redemptor mundi ad terras [Col. 1174A] descendit; propter homines qui animarum nomine plerumque tropice designantur, non propter imagines quae ab artificibus formantur, Patri dixit: Quos dedisti mihi, volo ut ubi sum ego, et ipsi sint mecum, ut videant claritatem meam quam dedisti mihi, quia dilexisti me (Joan. XVII). Cum igitur Deus primum hominibus naturalem legem dederit, qua ab hominibus corrupta, dederit postea scriptam, qua etiam violata, sese per praesentiam corporalem videndum exhibuerit, et ante legem, et sub lege, et sub gratia semper humanae saluti credatur consuluisse, nunquam uspiam tale aliquid imaginibus creditur contulisse. Ac per hoc venerationi quae hominibus charitatis causa est exhibenda, imaginum veneratio nullatenus est coaequanda. Hoc quidem de [Col. 1174B] loco Dei, aut de templo quod abusive, aut de anima hominis justi, quae convenientius locus Dei dicitur, quibus nullatenus imagines secundum illorum vesaniam coaequandae sunt, breviter dixisse sufficiat. Caeterum de loco Dei qui localis non est, qui loco non continetur, qui omnia continet, et locus non est, cui nihil de sex illis partibus loci accidit, cui nihil anterius posteriusve, dexterius aut sinistrius, superius vel inferius est, disputare subtilioris intelligentiae est. Quanquam igitur decem illorum praedicamentorum, quae a philosophis pertractantur, ordo de eo videatur ascribi, ut pro ejus, quae ineffabilis est, dicatur Dominus Deus, Deus unus, Deus fortis, Deus potens; pro quantitate ejus quae immensa est, magnus Dominus et laudabilis valde (I Paral. XVI); [Col. 1174C] pro qualitate ejus quae inenarrabilis est, dicatur bonus omnium conditor (II Mach. I); pro relatione dicatur Dominus omnium in se credentium pater (Ephes. IV); pro situ, qui sedes super cherubim (Psal. LXXIX); pro tempore, et anni tui non deficient (Psal. CI); pro loco, Dominus in coelo paravit sedem suam (Psal. CII); pro habitu, abyssus sicut pallium amictus ejus (Psal. CIII); pro agere, suscitat a terra inopem, et de stercore exaltat pauperem (Psal. CXII); pro pati, laborare me fecistis in peccatis vestris (Isai. XLIII)? tamen haec omnia et his similia humano more de Deo, de quo nihil digne dici a mortalibus potest, dicta monstrantur. Est enim substantia nulli ad indagandum facilis, et ideo ineffabilis, quia nulli investigabilis. [Col. 1174D] Est sine quantitate magnus, sine qualitate bonus, sine relatione omnium Dominus, et caetera his similia, quae uberioris disputationis materiam quaerunt. Nam ut de loco Dei aliquid dicamus, sancti Augustini verba ponenda sunt, qui Deum illocalem esse unius tantummodo quinque partiti syllogismi perplexionem probavit. Ait enim: »Deus non alicubi est. Quod alicubi est enim continetur loco; quod continetur loco corpus est; Deus autem non est corpus: non igitur alicubi est.« Ubi in sequentibus in alio syllogismo probavit eum et locum non esse, et omnia in illo esse. Ait enim: »Et tamen quia est et in loco non est, in illo sunt potius omnia, quam ipse alicubi: nec tamen ita in illo ut ipse sit locus. Locus enim in spatio est quod longitudine, latitudine, [Col. 1175A] altitudine corporis occupatur; nec Deus tale aliquid est, et omnia igitur in ipso sunt, et locus non est.« Ubi in sequentibus parvo decentissimo commate. locum Dei abusive dici asseruit templum Dei, sed animam hominis melius posse dici: »Locus tamen Dei, inquit, abusive dicitur templum Dei, non quod contineatur, sed quod ei praesens sit, id autem nihil melius quam anima munda intelligitur.« Cum igitur illi ita venerandas dicant imagines, ut locum Dei, an pro templo Dei, an pro anima justi hominis hoc dicant, utrumque non convenit. Si vero in eo verbo aliquid de Deo locale sentiunt, multum illorum sensus a veritate dissentit. Nos ergo utpote cogitationum ignari, cum quo affectu quove sensu hoc dixerint nesciamus, ea tantum discutimus, quae apicum [Col. 1175B] indicio percepimus.



CAPUT XXVIII. Inutile et demens et errore plenum dictum quod dicunt: Qui Deum timet honorat omnino, adorat et veneratur sicut Filium Dei Christum Deum nostrum, et signum crucis ejus, et figuram sanctorum ejus.

Est quoque et in hoc insanissimum et ab omni penitus cautela remotum, quod dicunt: Qui Deum timet, honorat omnino, adorat seu veneratur sicuti Filium Dei, et signum crucis ejus, et figuram sanctorum ejus. Quantum ergo distet mysterium Dominicae crucis, ad quod intelligendum revelatos nos docet oculos habere Apostolus, ut intelligamus quae sit altitudo, et longitudo, et latitudo crucis Christi, et profundum in superioribus hujus operis partibus, Domino [Col. 1175C] opitulante monstratum est; et quantum distet adoratio et cultura soli Deo debita ab adoratione et cultura quam illi imaginibus exhibendam asseverant, in hoc tertio libro verba Constantini Constantiae Cypri episcopi, seu Eutimii Sardensis episcopi, discuteremus prout nobis Dominus opem ferre dignatus est, disseruimus. Nunc vero quantum timor Domini ab adoratione imaginum distet, breviter Domino auxiliante disseramus. Dicunt enim, Qui timet Deum, adorat omnino imagines sicut Filium Dei. Nunquidnam omnes patriarchae et prophetae, quia imaginum adorationem sprevere, ideo Deum credendi sunt non timuisse? Aut Apostoli, quia nusquam leguntur celebrasse imaginum adorationem, ideo Dei non habuisse dicendi [Col. 1175D] sunt timorem? Aut sanctorum martyrum, anachoritarum, seu etiam cunctorum generaliter ecclesiasticorum virorum turbae, quos constat in Dei servitio devotissime militasse, ideo timorem Domini putandi sunt non habuisse, eo quod imaginum adorationem nusquam leguntur vel probantur celebrasse? Non enim sanctissimus vatum David adorationem imaginum se docturum, sed Dei timorem dicebat, cum credentes omnes in Christi persona filios nuncupans blandis exhortationibus ad se venire hortabatur dicens: Venite, filii, audite me, timorem Domini docebo vos (Psal. XXXIII). Nec uspiam imaginum cultum, sed timorem Domini sanctum testatur dicens: Timor Domini sanctus permanens in saeculum saeculi (Psal. XVIII). Nec quempiam qui imagines adorat, [Col. 1176A] sed qui Deum timet beatum nuncupat dicens: Beatus vir qui timet Dominum, in mandatis ejus cupiet nimis (Psal. CXI); et iterum: Beati omnes qui timent Dominum, qui ambulant in viis ejus (Psal. CXXVII). Non enim ait, ut illi absurdissime delirant, Qui timet Dominum, adorat imagines, sed ait: Qui timet Dominum, in mandatis ejus cupiet nimis. Unde liquidissimime patet timorem Domini non in adoratione imaginum, sed in voluntate et instantia mandatorum Dei esse. Non enim idem sanctus vir oculos Domini super eos qui imagines adorant, sed super eos qui timent eum testatur, cum dicit: Ecce oculi Domini super timentes eum, et in eos qui sperant in misericordia ejus (Psal. XXXII); nec ait, Adorate imagines, quoniam nihil deest adorantibus eas; sed ait, Timete [Col. 1176B] Dominum, omnes sancti ejus, quoniam nihil deest timentibus eum (Psal. XXXIII); sed neque initium sapientiae imaginum adorationem, sed Domini testatur timorem dicens, Initium sapientiae timor Domini (Eccli. I). Quod quidem praeceptum Dominici timoris ita per Moysen legitur institutum: Post Dominum Deum vestrum, inquit, pergite, et ipsum timete, et praecepta ejus custodite, et vocem ejus audite, et acquiescite ei (Deut. XIII). Inter quae salutaria praecepta nusquam imaginum adoratio legitur instituta. Cum ergo imaginum adoratio in divinis eloquiis inveniatur prohibita, timori Domini qui tot divinae legis oraculis commendatur, nullatenus est coaequanda.

Flores igitur quibus timor Domini haberi jubetur, quos per vastissimos divinae legis campos impigro [Col. 1176C] ungue decerpsimus, ordo exposcit ut sub brevitate digeramus, quibus et lectoris animus mulceatur, et si quis illis rerum sensu carentium adorationem aequare conatur, pudore et reverentia indui cogatur. In Proverbiis namque dicitur: Timor Domini adjiciet dies: anni autem impiorum minuentur (Prov. X). Item in Proverbiis: Munitio justi, timor Domini: contritio autem operantibus mala (Ibid.). Item in Proverbiis: Timor Domini viro in vitam: qui autem sine timore est, commorabitur in loco quem non visitat scientia (Prov. XIX). Item in Proverbiis: Timor Domini disciplina sapientiae, et gloriam praecedit humilitas (Prov. XV). Item in Proverbiis: Non aemuletur cor tuum peccatores, sed in timore Domini esto tota [Col. 1176D] die (Prov. XXIII). Item in Proverbiis: Beatus qui metuit omnia per timorem, nam qui duro est corde incidet in mala (Prov. XXVIII). Item in Ecclesiastico: Initium sapientiae timor Domini, et cum fidelibus in utero concretus est, et cum electis seminibus creatur, et cum justis et sensatis agnoscitur (Eccli. I). Item in Ecclesiastico: Timor Domini scientiam agnoscet, sanctitatem castitas custodiet, et justificabitur, cor jucunditatem, atque gaudium dabit (Eccli. I). Item in Ecclesiastico: Timenti Dominum bene erit, et in diebus consummationis illius benedicetur: plenitudo sapientiae timere Dominum, et plenitudo de fructibus ejus omnem domum illius implevit a generationibus, et receptacula de thesauris ejus: corona sapientiae timere Dominum, utraque autem sunt dona Dei (Eccli. [Col. 1177A] I). Item in Ecclesiastico: Timor Domini expellit peccatum, nam qui sine timore est, non poterit justificari (Ibid.). Item in Ecclesiastico: Non sis incredibilis timori Domini, et ne accesseris ad eum duplici corde (Ibid.). Item in Ecclesiastico: Qui timent Dominum non erunt incredibiles verbo ejus, et qui diligunt illum conservabunt viam ejus; qui timent Dominum parabunt corda sua, et in conspectu illius sanctificabunt animas suas; qui timent Dominum custodient mandata ejus, et patientiam habebunt usque ad inspectionem ejus: timor Domini non dispicere justum hominem pauperem, et non magnificare virum peccatorem divitem (Eccli. II). Item in Ecclesiastico: Omnis sapientia timor Domini, et in illa timere Deum (Eccli. XIX). Item in Ecclesiastico: Non est in timore Domini [Col. 1177B] minoratio: Timor Domini sicut Paradisus benedictionis (Eccli. XL). Item in Ecclesiastico: Si non timorem Domini teneris instanter, cito subvertetur domus tua (Eccli. XXVII). Item in Ecclesiaste: Finis omnis verbi auditor Dei, Deum time et mandata ejus custodi, quoniam hoc est omnis homo: quia omne hoc opus adducet Deus in judicium in omni despectu sive bonum sive malum (Eccle. XII). Item in Proverbiis: Timor Domini odit malum, etiam contumeliam, et superbiam, et vias malorum (Prov. VIII). Hic ergo timor qui his testimoniis non imaginum adorationis est indicium, sed bonorum operum incrementum, a fidelibus est tenendus; est et alius timor, de quo dicitur; Perfecta charitas foras mittit timorem (I Joan. IV), quia videlicet hic timor impellit hominem ad omnia [Col. 1177C] bonorum operum exercitia, ille vero quem charitas foras abigit, nec tolerare sinit vigilias sive jejunia, vel caetera hujuscemodi, nec perpeti pro Christi nomine veneranda martyria. Sicut enim duo sunt genera tentationum, unum videlicet quo quis decipitur, unde est illud: Deus neminem tentat, ipse autem intentator malorum est (Jac. I); aliud quo quis divina examinatione probatur, unde est illud, Tentat vos Dominus Deus vester (Deut. XIII), sive, Tentavit Deus Abraham (Gen. XXII), juxta quem modum multa in Scripturis sanctis diligenti indagatione pervestigata inveniuntur: ita nimirum duo sunt timores, unus quem charitas foras mittit, et alter qui est bonorum operum initium, quem charitas nutrit. Nam si initium timoris Domini imagines adorare est, ut illi [Col. 1177D] garriunt, constat omnes sanctos qui utique Deum timuisse creduntur, imagines adorasse, et si omnes sancti qui vere Deum timuisse creduntur, imagines adoravere, constat eos creatoris monitis contraisse, qui creaturas adorare inhibuit seque solum adorare instituit. Non autem creatoris monitis in adorando creaturas contraisse credendi sunt: non igitur initium timoris Domini, ut illi garriunt, imagines adorare est. Quo documento approbatur initium timoris Domini, non in adoratione rerum sensu carentium, sed in observatione esse Dominicorum praeceptorum. Ille etenim veraciter Deum timet qui cunctis vanitatibus spretis illi se soli fide et operibus serviturum exhibet.



CAPUT XXIX. Dementissimum et ratione carens dictum Joannis presbyteri Orientalium, in eo quod ait, quod non assistente imperatore imago ejus honoratur: non enim inhonoratur, quatenus et nunc dominatorem omnium Jesum Christum visibiliter nobis non apparentem, invisibilis enim est carnalibus nostris oculis: sicut enim Deus ubique inest honorandam ejus imaginem, sicuti et imperatorem Pater sensit.
[Col. 1178A]

De eo quod generaliter omnes aut dixisse aut dicentibus consensisse perhibentur, quod exemplo imperialium imaginum, quas in civitates emissas obviant cunei populorum cum cereis et thymiamatibus, imago quoque Salvatoris sive sanctorum omnium adoranda sit, in praecedentibus jam disputatum est, et qui judicum et imperatorum imagines ex [Col. 1178B] quibus illi exempla sumere moliuntur, adorandae non sint, beati Hieronymi verbis approbatum est. Nunc autem specialiter verba Joannis discutienda sunt, qui in hoc negotio reperitur et crebrius caeteris locutus fuisse, et non minus delirasse: quoniam quidem quanquam generalem omnium errorem sequatur, speciale tamen aliquid eidem errori augere conatur, et ut reor, generalibus nugis ideo suas magis magisque nugas associare curavit, quia omnium vanitates huic tanto errori accumulando sufficere minime credidit. Quasi igitur imperatoris modo Deus localis sit, et dum uno loco est alio esse nequeat, idcirco ejus imaginem sicut imaginem imperatoris adorandam astruere affectat: quod penitus omnis ratio vetat. Deus enim nusquam absens est: qui si uspiam [Col. 1178C] absens est, localis est: si localis est, nec omnia continet nec omnia implet. Omnia autem et complet, et implet: nusquam igitur absens est; quae dum ita se habeant, non est in materialibus imaginibus adorandus vel quaerendus, sed in corde mundissimo semper habendus. Nam dum imperatoris imaginem adorare perversum, ejusdem quoque imaginem qui localis est, imagini Dei qui illocalis est assimilare profanum sit, illum procul dubio profanum et perversum esse constat, qui a re illicita rem illicitam corroborare affectat, et errorum passibus quasi quibusdam gradibus dum suae mentis seu linguae moderamen habere nequit, enerviter, proh dolor! ad deteriora decurrit. Quod autem ait: Christi imaginem honorandam sicuti et imaginem imperatoris Pater [Col. 1178D] sensit, quaerendum est ubi, aut quando, aut cur, aut quemadmodum hoc Pater senserit, aut quid sit, sensit. Nunquidnam cum ab alio jussum esset, aut ab aliis fieret, ita Pater sensit? Quia ergo nos non eorum errores qui in verbis sunt discutimus, quod immensum esset et ad peragendum difficile, quippe cum pene nullus ibi verborum ordo sensum legenti afferat, sed eorum solummodo sensus seu sententias reprehendendo percurramus, restat ut non quid dicant, cum praesertim ita ut dictum est, nullum pene sensum habeat, sed quid dicere velint pertractemus. Quod ait honorandum ejus imaginem sicuti et imperatorem Pater sensit, hunc vult habere sensum, ut dicat, Pater jussit imaginem Christi adorare [Col. 1179A] sicut imperatorem. Quod quidem ubi, quando, cur, quemadmodum gestum sit, ab omni penitus catholico ignoratur. Non enim Pater imaginem ejus, sed ipsum eumdemque honorare et audire jussit, cum ad fluenta Jordanis sancta Trinitas in unitate substantiae, Pater videlicet in voce qua intonuit: Hic est Filius meus dilectus in quo mihi bene complacui, ipsum audite (Matth. III), Filius in corpore, Spiritus vero sanctus in specie columbae mirabiliter claruit. Esto, Pater juberet honorandam Christi imaginem sicut imperatorem, nunquid non rectius esset imperatorem honorandum decernere, sicuti imaginem Christi, ut imago Christi eminentiorem in tali ratione locum teneret? Non ergo Pater imaginem Christi quoquam legitur aut depingere aut adorare [Col. 1179B] aut honorare jussisse, quippe qui se solum adorari sibique soli servire instituit. Quia ergo imperatores et reges sint a subditis honorandi quibusdam divinae Scripturae exemplis potest approbari. Si enim honorandi minime essent, nequaquam David vir sanctus Saulem, postquam Deus ab eo recesserat, Christum Domini vocaret (I Reg. XXVI, et II Reg. I). Non enim erat nescius praefatus vir divinam esse dispensationem in officio ordinis regalis; idcirco Saulem in eadem adhuc dignitate positum honorificat, ne Deo injuriam facere videretur, qui his ordinibus impertiendum honorem decrevit. Quandiu ergo in ea dignitate est, honorandus est, si non propter se, vel propter ordinem. Unde et Apostolus: Omnibus, inquit, potestatibus sublimioribus subditi estote. Non [Col. 1179C] est enim potestas nisi a Deo (Rom. XIII); et in alio loco: Deum timete, regem honorificate (I Pet. II). Uberior namque ex hac ratione disputatio oriri poterat, sed quia jam aliquantulum ex ea in superioribus hujus operis est partibus disputatum, nobis nunc est his praetermissis ad alia transeundum.



CAPUT XXX. De eo quod apocryphas et derisione dignas naenias suis locutionibus interposuerunt.

Si quis ligneam domum aedificans, si parietes cupit marmoreis exornare tabulis, aut variare multicoloribus vitri frustulis, dum cernit ligno eadem metalla per naturam minime posse cohaerere, spretis his metallis quae ligno per naturam cohaerere nequaquam [Col. 1179D] possunt, lignis denuo conatur perficere; aut si quis stanneum vas facere cupiens, si ejusdem materiae ei supplementum desit, non aliorum pretiosorum metallorum materias quae stanno cohaerere nequeunt, sed idem stannum ad perficiendum coeptum opus quaerit: ita nimirum illi in sua synodo cum erroris sui instrumentum, scripturam videlicet, quae pro adorandis imaginibus composita est, amplificare nisi sunt, Scripturasque divinas ei cohaerere minime posse senserunt, ad apocryphas quasdam et risu dignas naenias dictandi pedem verterunt; et cum viderent divinae legis testimonia incompetenter eidem operi adhibita nequaquam posse cohaerere, tales eidem sententias aptavere, quae ei sensu verbisque nequaquam possent distare, quoniam sicut ferreo [Col. 1180A] annulo pretiosissima smaragdus inserta, aut cilicino tegumento auro textae vestis fascia minime convenit assuta, ita penitus divinorum eloquiorum testimonia illorum operi nequaquam conveniunt abhibita. Res ergo dubia et in contentionem veniens non debet astrui apocryphorum naeniis, sed aut divinae legis oraculis, aut eorum doctorum qui a catholica et apostolica Ecclesia recipiuntur, salutaribus monitis et luculentissimis documentis. Sed fortasse aliquis hujusce erroris scrupulosissimus asseverator dicet: Non illi apocryphorum librorum sententias suo operi inseruere ad rem propositam confirmandam, sed insultantes ad quorumdam haereticorum vesaniam subsannandam: cui noster stylus facillimam potest inferre responsionem. Nunquidnam [Col. 1180B] cum Polemonis imaginem, quod nulla authentica lectio narrat, dicunt quemdam ab scelere coercuisse, alicui insultant? Sunt itaque in eadem lectione quaedam, quae illi ad rem propositam affirmandam posuere; sunt etiam pleraque quae quanquam insultando posuerint, ita sunt involuta, ita inordinate, ita enormiter prolata, ita permixtim digesta, ut pene vix deprehendi valeat, vixque lectoris mentem attingat, utrum ea quae dicuntur verba sint insultantium, aut his quae dicuntur fidem exhibentium. Quae res et si a doctis quibusque ita ut dicitur, intelligitur, indoctis vero quibusdam scandalum generare perhibetur, nec immerito, quae ita imperitia tegitur ut vix intelligatur.



CAPUT XXXI. Deliramentum errore plenum quod de retruso quodam dixerunt qui daemoni jurasse et idipsum juramentum irritum fecisse perhibetur, cujus abbas non mediocriter delirasse dignoscitur dicens, ei commodius esse omnia in civitate lupanaria ingredi quam abnegare adorationem imaginis Domini aut ejus sanctae genitricis.
[Col. 1180C]

Saepe in hoc opere cogimur dicere a rebus noxiis exempla minime debere sumere, et hoc ideo tam crebro repetimus, quia eos ob suum errorem affirmandum id crebro fecisse reperimus. Sicut enim ordine competenti bonis actibus adminiculum praebent bonorum nihilominus actuum exempla, ita nimirum illi erroneis actibus erroneorum actuum quaerunt suffragia. Ad propositum namque errorem [Col. 1180D] stabiliendum retrusi cujusdam proferunt exemplum: qui si ita gessit ut illi asseverant, tripertitum noscitur in ea parte patrasse deliquium: sive quia daemonico sponte paruerit alloquio, sive quod eo illiciente se jurejurando constrinxerit, sive etiam quia id juramentum irritum fecerit: quae tria non solum in exemplum minime sunt attrahenda, verum etiam ab omni catholico penitus abdicanda, quoniam multis divinae legis sunt testimoniis interdicta. Societates ergo et seductiones non solum daemonum, sed etiam malorum hominum pluribus divinorum eloquiorum praeceptis inhibentur. Scribitur enim in Exodo: Non audies auditum vanum; et in Proverbiis: Fili, non te seducant viri impii. Si ergo malorum hominum seductiones vitandae sunt, multo magis malignorum [Col. 1181A] spirituum alloquia et assensus vitanda creduntur, quoniam cum sint humanitatis inimici, et nobis semper infesti, tanto semper debemus de eorum esse deceptione suspecti, et contra eorum nequitias erecti, quanto eos subtilioris esse scimus naturae vel ingenii. In eo quoque quod daemoni juravit, divinis verbis quibus juramenta prohibentur contraiit. In Ecclesiastico namque scribitur: Jurationi non assuescat os tuum: multi enim casus in illa. Sicut enim servus interrogatus assidue a livore non minuetur, sic omnis jurans et nominans in toto a peccato non purgabitur. Vir multum jurans implebitur iniquitate, et non discedet a domo illius plaga (Eccli. XXIII). Ipsa quoque Veritas in Evangelio dicit: Ego autem dico vobis, ne omnino juretis, neque per coelum, [Col. 1181B] quia sedes Dei est, neque per terram, quia scabellum est pedum ejus, neque per Hierosolymam, quia civitas est magni regis, neque per caput tuum jurabis, quia non potes unum pilum facere album aut nigrum; sit autem sermo vester, est est, non non: quod autem amplius est a malo est (Matth. V). Porro quod eidem daemoni se pejerasse perhibetur, et in hoc absurde egisse detegitur. Ait enim Dominus per Moysen: Non jurabis in nomine meo injuste, et non profanes nomen sanctum meum: ego sum Dominus Deus vester (Levit. XIX); et in Zacharia propheta legitur: Et juramentum falsum nolite diligere, quia haec omnia odivi, dicit Dominus omnipotens (Zach. VIII). Cum ergo idem retrusus haec tria divinis verbis obnitentia perpetraverit, ejus abbas nihil in eo correctionis [Col. 1181C] exhibuit, sed ei deteriorem peccandi viam ostendit dicens: Commodius tibi est omnia in civitate lupanaria ingredi, quam abnegare adorationem imaginis Domini, aut ejus sanctae genitricis. O incomparabilis absurditas! O exitiabile malum! O vesania multis vesaniis praeferenda! Commodius dicit perpetrare rem et per legem, et per evangelium interdictam, quam abstinere se a re quam neque per legem, neque per evangelium constat esse institutam. Commodius dicit facinus perpetrare quam a facinore abstinere. Commodius dicit in profundo coeno sese ultro immergere, quam viam recti tramitis inoffenso [Col. 1182A] pede tenere. Commodius dicit templum Dei violare, quam rerum insensatarum adorationem spernere. Commodius dicit tollere membra Christi et facere membra meretricis, quam contemnere adorationem operis cujuslibet artificis. Dicat ergo, si uspiam reperire potest, dixisse Dominum: Non abneges adorationem imaginis, sicut dixisse eum manifestissimum est, Non maechaberis (Exod. XX). Dicat, si alicubi reperire valet, dixisse Dominum: Si videris imaginem et non adoraveris eam, peccasti, sicut apertissime dixisse eum constat, Si videris mulierem ad concupiscendum eam, jam moechatus es eam in corde tuo (Matth. V). Quae cum non repererit, vehementer se errasse persentiat qui rem tam probrosam perpetrare ob evitandam rem infructuosam [Col. 1182B] concessit. Nam dum Dominus et per legem accingere lumbos super ubera, in corde videlicet libidines resecare, et per Evangelium lumbos accingere, et lucernas tenere, castitati scilicet bona opera associare percenseat, et in divini eloquii libris castitatis praecepta dentur, nusquam tale aliquid de imaginum adoratione jussum fuisse reperitur. Unde dum retruso illi abbas suus, qui ei utique ducatum salutis praebere debuit, peccandi habenas laxavit, et qui eum ab erroris laqueo quo daemoni juraverat retrahere debuit, ipse quoque cum eo in erroris voraginem, qui ei gravissimum facinus ait esse commodius perpetrandum, corruit, procul dubio evangelicum illud implevit: Si caecus, inquit, caeco ducatum praebeat, ambo in foveam cadent (Matth. XV). Quisquis ergo [Col. 1182C] tali exemplo suam vult fulcire assertionem, non suam insaniam mediocrem sed caeteris demonstrat esse validiorem. Quia igitur illorum absurditatis instantia et nugarum continuitas sive etiam deliramentorum congeries nullis in eorum volumine, cujus errores discutimus, intercapedinibus requiescunt, saltem librorum istorum intercapedine qui inter unius finem et alterius initium est requiescat, quo sicut illorum error ita etiam eorumdem errorem assidua disputatione discutitur, continuitas librorum intervallo quodammodo dirimatur.



LIBER QUARTUS.
[Col. 1181]


PRAEFATIO.
[Col. 1181D]

Tribus hujus nostrae disputationis libris Deo auxiliante decussis, in quibus quaedam divinae legis testimonia, et si breviter, propriis tamen secundum sanctorum patrum doctrinam sunt sensibus restituta, et nostrae fidei confessio, quanquam pedestri sermone, sincera tamen est apostolicae traditionis firmitate exarata, et illorum qui novas institutiones Ecclesiae inferre nitentes, res sensu carentes adorare percensent, vesania quodammodo est discussa, ad quartum nunc librum nos peraccedere ratio cogit, in quo si qua de illorum vanitatibus capitula [Col. 1182D] remansere Domino opitu ante sunt discutienda. Quoniam quidem tumultuosum inordinatumque dicendi genus evitantes, librorum numerositatem ordinavimus, et brevitati studentes non amplius quam ad quatuor libros hujus nostri operis sermonem protendimus, et paucorum prolixitatem pluriumque diminutionem fugientes, in hoc numero nostrae disputationis pedem firmavimus, quem prorsus divinorum eloquiorum testimoniis sacratum esse comperimus. Quaternarius ergo numerus, et a physicis in elementorum ac totius mundanae molis, vel etiam ratione humani corporis laboriosissima indagatione, [Col. 1183A] de quibus nunc dicere longum est, usitatus approbatur, et a divinis litteris quae plura sacrata, et ad mysterium pertinentia eodem numero coarctata esse testantur, sacratissimus demonstratur. Quatuor etenim flumina de uno paradisi fonte emanantia, et quatuor evangelia de fonte lucis et origine bonitatis procedentia, et quatuor virtutes, prudentia videlicet, fortitudo, justitia, seu temperantia, humanam vitam honestissimis regulis moderantes esse describuntur. Quadratis etiam lignis arca fabricata est, in qua humani generis sive omnium animantium vita aquis cuncta vastantibus reservata est: nunc quoque arca sanctae Ecclesiae, quae in hujus saeculi procellosis tentationum innatat undis, quae electorum reproborumque capax est, quadratis lignis, sanctis [Col. 1183B] scilicet viris patientiae virtute decoratis, fabricata firmatur quorum vita quocunque vertitur firmiter stat, quia nec in adversis dejiciuntur, nec in prosperis sublevantur. Quorum nos vestigia sequentes, et vocum novitates vitantes, et rerum sensu carentium adorationem spernentes, solique Deo cultum servitutis exhibentes, ejusque sanctis competentem honorem impendentes, in patientia nostra possessuros nos speramus animas nostras.



CAPUT PRIMUM. Falsissimum et risu dignum dictum Joannis presbyteri, qui non minus caeteris in imaginum adoratione insanisse dignoscitur. Ait enim: Qui adorat imaginem, et dicit quoniam hic est Christus Filius Dei, non peccat.

Magnam nobis in hoc opere disputandi materiam [Col. 1183C] Joannes presbyter et legatus Orientalium dedit, qui inter caeteras suae professionis absurditates nec falli in hoc negotio de quo sermo est vitavit, nec fallere timuit, nec mentiri seu ad mendacium alios hortari erubuit. Falli etenim non vitavit, cum sanctarum Scripturarum calle quae unius et solius Dei cultum et adorationem censent postposito, per abrupta et devia errans mentis suae pedem ad res sensu carentes adorandas divertit. Fallere non timuit, cum callem recti itineris a se praetermissum aliis praetermittere et secum per invia errare multis assertionibus ac potius vanitatibus persuasit. Mentiri quoque et ad mendacium alios exhortari non erubuit, qui rem illicitam perpetrare et mendacium proferre peccatum [Col. 1183D] non esse asseruit. Ait enim: Qui adorat imaginem, et dicit quia hic est Christus Filius Dei, non peccat. Cui vanitati facillima argumentatione hoc modo potest reniti, quoniam si id dicere quod non est, mendacium non est, neque in dicere quod est, verum esse potest: ac per hoc si mentiri vitium non est, neque veritatem proferre virtus est; et si veritatem proferre ac sectari virtus est, procul dubio mentiri mendaciumque sequi vitium est. Unde cum dicit quis picturam Christum esse Dei Filium, mentitur; et cum mentitur, perperam agit; et cum perperam agit, peccat: cum igitur picturam dicit esse Dei Christum Dei Filium, peccat. Non enim pictura quaelibet nostrae salutis causa hominem assumpsit eumdemque flagellari et pro nobis cruci affigi permisit, nec [Col. 1184A] imago quaelibet mortis imperio destituto Erebique profundo spoliato de sepulcro surrexit, nec cujuslibet terreni artificis opus apostoli salutaribus monitis institutis, et per totius mundi compita ad praedicationem destinatis cum corpore ad coelum ascendit, et ad Dei Patris omnipotentis dexteram sedit. Haec enim omnia non pictura quaelibet, sed Christus qui est unicus Dei Patris Filius ante saecula a Patre ineffabiliter genitus, in fine saeculorum ad terras humanae salutis causa missus peregit, qui est unctus a Patre oleo laetitiae prae consortibus suis, qui secundum Apostolum pacificavit omnia per sanguinem crucis suae, sive quae in coelis, sive quae in terris sunt, cui flectitur omne genu coelestium, terrestrium et infernorum. Ac per hoc si quis imaginem adorans [Col. 1184B] dicit, Hic est Christus Filius Dei, non solum peccat, sed etiam insaniens sceleste agit qui rei tam sublimis excellentissimum nomen (si tamen res dici fas sit, et non potius rerum omnium origo vel causa) tam vili rei tamque abjectae, et non solum mysteriis sed et vita carenti aptare contendit. Sicut enim imago quaelibet Christo in natura coaequari nequit, ita etiam in nomine coaequari minime poterit. Quod si quis forte aequivocorum nominum in hanc partem rationem arbitretur posse cadere, sciat hanc quam nunc discutimus sententiam ab aequivocorum nominum ratione longe distare. Aliud est enim dicere, homo pictus et verus, leo pictus et verus et coelestis, atque aliud imaginem fateri Christum Filium Dei esse, cum videlicet illic nominis [Col. 1184C] sit tantum consonantia, hic perspicuae professionis plena sententia, quoniam aequivocorum ratio in solo tantumdem nomine communionem habet, mox vero ut ad definitionem pervenerit, quod nominis communio sono solummodo vocis tegebat, definitio solertissime pandit. Aliud namque, ut praefati sumus, et longe aliud est, picturam quamdam nomine tantummodo illius rei nuncupare, cujus imago est secundum aequivocorum nominum rationem, atque aliud rem insensatam adorare, et eamdem rem plena sententia Christum Dei Filium profiteri et dicere: Hic est Christus Filius Dei. Nam si tale mendacium proferre, ut ille fassus est, peccatum non est, illicita quaeque perpetrare nullum peccatum [Col. 1184D] est; et si illicita quaeque perpetrare nullum peccatum est, sanctarum Scripturarum vigor, quae utique ab illicitis abstinere censent, fatescere credendus est. Non autem sanctarum Scripturarum vigor quae ab illicitis quibusque abstinere censent, fatescere credendus est: est igitur tale mendacium proferre peccatum. Nam dum pene omne mendacium quod fallendi studio profertur peccatum sit, multo magis hoc tale mendacium peccatum esse potest cum tam vilem rem tanti nominis confessione nuncupare studet, et confessionem quam pastor Ecclesiae eidem redemptori protulit, quamque quotidie ei omnis sancta catholica et universalis profert Ecclesia, per quam et salvatur et suae salutis specimen adipiscitur, de re insensata quis proferre conetur? [Col. 1185A] sicut ergo caetera vitia, ita etiam mendacii vitium divinarum Scripturarum documentis est inhibitum. Unde quisquis ejusdem Joannis monitis paret, ut et imagines adoret et easdem Christum Dei Filium appellet, et supervacuitatem nequam exercet, et se indisciplinatum esse demonstrat. Si ergo hoc scelus, ut ille professus est, perpetretur, implebitur illud quod Jeremiae vaticinio voce Domini dicitur: Mendacium et non fides invaluit super terram, quia a malis mala exierunt, et me non cognoverunt. Paulus quoque egregius praedicator mendacium deponere et veritatem loqui his verbis persuadet. Ait enim in Epistola ad Ephesios: Deponentes mendacium, loquimini veritatem unusquisque cum proximo suo, quia sumus invicem membra (Ephes. IV); item idem ad Colossenses: [Col. 1185B] Nolite mentiri invicem spoliantes vos veterem hominem cum actibus suis (Coloss. III). Joannes quoque apostolus ait: Omne mendacium non est de veritate (I Joan. II). Unde liquido patet si pictura, ut ille fateri hortatur, Christus Dei Filius non est, mendacium sit id quod dicitur; et si id quod dicitur mendacium est, juxta Apostoli vocem de veritate non est. Cum igitur talis professio mendacium sit, procul dubio de eadem veritate non est, quae ait: Ego sum via et veritas et vita (Joan. XIV). Cultus enim adorationis soli Deo, et confessio Filii Dei illi soli qui vere ejus Filius coessentialis est, non adoptivus, exhiberi debet. Si vero Hic particula in eodem loco pro adverbio loci, non pro pronomine, posita est, utcunque haec sententia stare potest, [Col. 1185C] quia Deus ubique est.



CAPUT II. De eo quod Joannes non recte dixit: Per imaginem quae per colores apparet, adoratur fortitudo ejus et glorificatur, et ad memoriam veniemus de ejus in terra praesentia.

Hanc quoque dementiam saepe memoratus Joannes presbyter suis frivolis addere non distulit, ut diceret: Per imaginem quae per colores apparet, Domini fortitudinem adorari, quasi Dominus alicujus rei sit indiguus, et per aliquam rem suam fortitudinem quae nullam habet indigentiam, faciat adorari. Nunquidnam cum coeli sive lucis nomine, primam omnium creaturam, angelicam condiderit naturam, quae ab [Col. 1185D] ipso creationis suae exordio Dei fortitudinem et adorasse creditur et laudasse, quia necdum homines erant, qui de quibusque materiis, nec quaedam materiae erant in quibus imagines pingi possent, ideo Domini fortitudinem nec adorasse credendi sunt, nec laudasse? Ait enim Scriptura: Quando creata sunt omnia sidera, simul laudaverunt me omnes angeli mei. Ubi jam evidenter ostenditur, non per imaginem quae per colores apparet, sed per suam ineffabilem potentiam Dei fortitudinem semper fuisse laudatam et adoratam. Nunquidnam post conditionem hominum, cum necdum pictoria ars in mundo inolevisset, fortitudo Domini minime fuit a sanctis quibusque adorata? Denique neque Abel justus, neque Enoch, neque Noe, neque ullus sanctorum qui in [Col. 1186A] illa aetate fuisse leguntur, per imaginem, neque per colores Domini fortitudinem adorasse creduntur, quippe cum in rudi adhuc mundo necdum quarumdam mundanarum artium experientiae haberentur. Cum ergo sint plures mundi partes, in quibus homines pictoriae artis sint ignari, nunquidnam ibidem fortitudo Domini minime creditur adorari? Adoratur ergo fortitudo Domini, non per imaginem quae per colores apparet, ut ille somniat, sed per ejus ineffabilem potentiam qua omnis mundi compago condita esse dignoscitur. Adoratur etiam fortitudo ejus non per quasdam materias, sed per Verbum suum, Filium videlicet, quem ante saecula ineffabiliter genuit, et per quem et in quo universa creavit, qui est dextera et fortitudo Patris, per quam fortitudinem [Col. 1186B] sicut universalis creaturarum constat esse patrata creatio, ita etiam perpetua et ab angelis et ab hominibus ei celebratur adoratio qui nimirum sicut causa est omnis creationis, ita etiam causa est justissimae et decentissimae adorationis. Sancta igitur et universalis Ecclesia non per imagines, quae ex coloribus fiunt, ut saepe memoratus Joannes nauseasse dignoscitur, Deum adorare nos mortales homines, neque aetherias potestates, sed per Christum Dominum confitetur, cum suae redemptionis mysteria celebrans dignum et justum, aequumque et salutare dicit esse, ut nos ei semper et ubique gratias agamus, per quem ineffabilem Patris majestatem angelos laudare, dominationes adorare, potestates tremere, coelos coelorumque militiam supplici confessione [Col. 1186C] hymnum gloriae constat suavisona modulatione cantare. Adoratur ergo fortitudo ejus non per coloriferam imaginem ejus, sed per sacratissimam, et vivificatricem ejus incarnationem. Adoratur ejus potentia non per picturam, sed per sua opera: per haec videlicet, quibus formam servi accipere, de virgine nasci, surdis auditum, mutis eloquium, claudis gressum, leprosis sive caeteris aegritudinum molestiis aggravatis sanitatem, mortuis vitam, caecis lumen reddere, inferna exspoliare, mortis imperium destruere, de sepulcro surgere, ad coelos ascendere dignatus est. Haec sunt enim instrumenta quibus a catholicis fortitudo Domini adoratur; haec munimina quibus fides ecclesiastica tuetur; haec confessio a qua, si quis dissentit, periclitatur, quam si quis corde retinet, [Col. 1186D] salutem perpetuam adipiscitur; hoc memoriale perpetuum, quo Christum fidelium mentes interioribus oculis semper intuentur, ad quarum rerum plenam cognitionem non per picturam venitur, sed per fidem, spem et dilectionem. Quia igitur idem Joannes imperitiae suae nubilo obsitus, ut reor, aliud dixit, dum tamen aliud dicere vellet, haec contra ea quae dixit, dicta sufficiant? Caeterum ad ea quae dicere voluit hujus disputationis pes vertendus est, ut et quid nolens asseveravit, et quid volens dicere studuit, hujus styli pugno rationabilibus armis munito quatiatur, quatenus nos et dicenda quae impropriis verbis obsita sunt sensisse, et dicta quae intelligere in promptu sunt, disputando contrivisse lector agnoscat. [Col. 1187A] Cum enim ait: Per imaginem quae per colores apparet, adoratur fortitudo Domini, ut conjicimus, dicere voluit: Visa imagine colorum fucis compaginata, fortitudo Domini adoratur: quod quidem et in sequentibus pene patefecit, cum ait: Et ad memoriam veniemus de ejus in terra praesentia. Cui propositioni hoc facillime possumus objicere, quod nec Scripturarum sanctarum lectione, nec Patrum exemplis est institutum, Deum in manufactis quibusdam debere quaerere. In corde meo, inquit David, non imaginibus, abscondi eloquia tua; in toto corde meo exquisivi te Deus, ne repellas me a mandatis tuis (Psal. CXVIII); et Moyses dicit: Ponite verba Domini in cordibus vestris; et Dominus per prophetam: Convertimini ad me ex toto corde vestro (Joel. II); et e contrario de [Col. 1187B] reprobis ait: Populus hic labiis me honorat, cor autem eorum longe est a me (Isa. XXIX). Unde datur intelligi, quod non in rebus visibilibus, non in manufactis, sed in corde Deus est quaerendus; nec carnalibus oculis, sed mentis solummodo oculo aspiciendus. Nam quae vesania est dicere: Per imaginem quae per colores apparet, adoratur fortitudo ejus, et ad memoriam veniemus de ejus in terra praesentia? Infelix memoria, quae ut Christi memoretur, qui nunquam a pectore justi hominis recedere debet, imaginariae visionis est indigua; nec aliter potest Christi habere in se praesentiam, nisi in pariete, aut in aliqua materia ejus viderit imaginem pictam, quoniam talis memoria quae imaginibus fovetur, non venit ex cordis amore, sed ex visionis necessitate: quia videlicet [Col. 1187C] non hanc internus amor ad memorandum Christum incendit, sed necessitas, qua etiam res exosas mox ut videmus pictas, utcunque ad mentem visione duce reducimus. De talibus ergo qui tanta necessitate arctantur, ut nisi picturas viderint, Christi difficile memorentur, timendum est, nisi forte aut communem hanc lucem quadam corporis molestia urgente viventes amiserint, aut picturis quodam casu, quae tamen non semper haberi possunt, caruerint, Christi prorsus qui semper ante oculos habendus est, obliviscantur.



CAPUT III. De eo quod dicunt: non scandalizandum quemdam, eo quod ante imagines sanctorum luminaria fiant, et odoris thymiamata.

[Col. 1187D] Denique cum eadem synodus, cujus lectionem inculcandam arripuimus, plura suadeat quibus nullus sanae mentis assensum praebere audebit, plura dissuadere nitatur a quibus nullus sani capitis gressum operis retorquere tentabit, plura vituperet quae prorsus sunt laudanda, et e contrario plura laudet quae penitus sunt vituperanda, admonet etiam ne quis scandalizetur eo quod ante imagines luminaria concinnantur et thymiamata adoleantur, quasi non illi scandalizati sint, qui rebus luce carentibus luminaria incendunt, et odore carentibus odorifera thymiamata offerunt. Illi etenim scandalizantur, qui ea quae Deo digne offerenda sunt, rebus sensu carentibus offerunt, et offerre hortantur; et nos scandalizandos autumant, a quibus [Col. 1188A] suam vesaniam rationabiliter subsannandam formidant, et dum se a nobis reprehendendos existimant, nostram salutem zelari se jactant. Nos itaque in hac parte scandalum pati formidant, et se bonis operibus instare putant: sed tanto nobis hujusce partis scandalum valebit obesse, quanto et illis ipsius insolentis obsequii exhibitio prodesse, quia nimirum ordo exposcit, ut talem illis praefatae imagines illati obsequii retributionem impertire cogantur, qualem impertiti honoris sensum, cum sint penitus insensatae, percipere noscuntur. Sed fortassis hanc nostram assertionem frustrari cupientes dicent: Cur eos imaginibus sensu carentibus luminaria concinnantes et thymiamata adolentes subsannatis, cum et nos in basilicis aeque sensu carentibus [Col. 1188B] et luminaria concinnemus et thymiamata adoleamus? Quibus facilis potest oboriri objectio, quoniam aliud est loca divinis cultibus mancipata luminaribus perlustrari, et in eisdem locis et orationum et thymiamatum Deo fumum offerri, et aliud imagini oculos habenti et nihil cernenti lumen offerre, et nares habenti et nihil odoranti thymiamata adolere; aliud est loca divino cultui mancipata venerari, aliud picturis quibuslibet coloribus comptis luminaria et thymiamata offerre; aliud domum majestatis Domini a fidelibus quibusque aedificatam et a pontifice dedicatam solemniter venerari, atque aliud et longe aliud imagines a pictoribus quibusque compositas oblatis muneribus irrationabiliter osculari. Domus enim mea, [Col. 1188C] ait Dominus, domus orationis vocabitur (Isa. LVI); item alibi: Munera accepta erunt super altare meum et domus orationis meae honorabitur (Isa. LX). Multis namque honoribus locus ille sublimandus est, ubi a fidelibus populis undique convenitur, et eorum supplicationes Deo miserante exaudiuntur, et nostrae salutis mysteria celebrantur, et Deo sacrificium laudis offertur; ubi ad perferenda Deo sacrificia a fidelibus populis per manus sacerdotum illata, angelicus fit concursus; ubi crebro suavisonus psallentium reboat concentus, ubi divinae lectionis arentia corda irrigantes personant fluctus. Denique in eorum plerisque locis, qui se imaginibus luminaria et thymiamata offerre gloriantur, [Col. 1188D] a quibus nos qui id facere contemnimus, scandalum pati putamur, ita loca divino cultui mancipata despicabilia sunt, ut sicut legatis nostris sive illis qui tempore reverendae memoriae illustrissimi viri patris mei, sive eis qui a nobis illas sunt destinati in partes, referentibus comperimus, pleraeque basilicae in eorum terris non solum luminaribus et thymiamatibus, sed etiam ipsis carent tegminibus, quippe cum in regno a Deo nobis concesso basilicae ipso opitulante qui eas conservare dignatur, affluenter auro argentoque, gemmis ac margaritis, caeteris venustissimis redundent apparatibus, et qui imaginibus luminaria concinnare et thymiamata adolere respuimus, loca divinis cultibus mancipata rebus pretiosissimis exornamus.



CAPUT IV. De eo quod dicunt: Ejusdem criminis est, qui imagines spernit, cujus et Nabuchodonosor qui ossa regum Juda protulit e sepulcris, et Judaici regis oculos occisis filiis eruit, et cherubim de templo abstulit.
[Col. 1189A]

Imagines namque, ut crebro jam diximus, spernendo frangere, luminaribus et thymiamatibus offerendo adorare, nulla penitus authentica lectione censetur, neque ullius sancti exemplo fieri debere monstratur, cum praesertim frangere eas sive adorare a quibusdam sanctis patribus sit prohibitum, et non immerito, quia a cautela est omnino remotum, quod utrumque illi perpetrant qui synodos faciunt, aut ob earum non necessariam abolitionem, [Col. 1189B] aut etiam ob earum inopportunam adorationem. Dicunt ergo qui eas spernunt ejusdem criminis esse, cujus Nabuchodonosor qui peccatis Israeliticae gentis invalescentibus tremendi arbitrii ira urgente Judaeae regnum destruxit, muros sanctae quondam civitatis evertit, et diruta totius templi venustate, cherubim quoque dejecit. Quod quidem si ita esset, non in nos hoc crimen posset cadere, qui eas in ornamentis Ecclesiae habere permittentes, modis omnibus spernimus adorare, sed in eorum prodecessores vel parentes qui eas ornamentis basilicarum ab antiquis adhibitas fregere et penitus abolendas sanxere. Tam anceps itaque hujusce partis in eos sententia pendere cernitur, ut quidquid ex ea molestius exsecrabiliusque [Col. 1189C] protulerint aut se aut prodecessores suos inevitabiliter damnare videantur. Cum igitur illi majores suos ob earum abolitionem spernant, seque ob earum adorationem magnam meritorum praerogativam habere jactent, nec isti coaequari queunt aedificatoribus illius venerandi templi in laude, nec illorum majores ejusdem eversoribus eo aequabuntur in crimine, quoniam quanta est distantia inter templum summi Dei quod aedificatum est tempore prophetarum a viris illustribus, et quasdam imagines, quae a quibuslibet fiunt artificibus, tanta procul dubio distantia est inter ejusdem templi eversores et imaginum contemptores. Sed dum nos et istos vera ratione, qui eas inopportune adorandas decernunt, et illorum majores qui eas incaute prorsus [Col. 1189D] abdicaverunt, reprehendamus, restat ut templi Domini eversores majoris multoque majoris criminis nexibus irretitos fuisse quam earum spretores perdoceamus. Non enim talium imaginum abolitionem quales illi se adorare gloriantur, Propheta deflebat, sed templum quod necdum fundatum erat, et urbis quae caeteris urbibus eminebat, eversionem prophetico spiritu longe post futuram respiciens, velut praeteritam cantando deplorabat dicens: Ut quid repulisti nos, Deus, in finem? iratus est furor tuus super oves gregis tui: memento congregationis tuae quam creasti ab initio (Psal. LXXIII). Nec imaginum contemptorem, sed ejusdem sacratissimi templi eversorem inimicum vocat, cum subinfert: Quanta malignatus est inimicus in sanctis tuis, et gloriati [Col. 1190A] sunt omnes qui te oderunt (Ibid.). Nec in picturis, sed in atrio Domini signa sua, vexilla videlicet hostilia Chaldaici sive Romani exercitus posita, deplorat dicens: In medio atrio tuo posuerunt signa sua, et signa non cognoverunt tanquam in via supra summum (Ibid.). Nec pictorum januas, sive quorumdam artificum vel etiam pictarum tabularum materias securibus et asciis dejectas fuisse, sed templi Domini, in quo erant sancta sanctorum, sacratissimas januas hostilibus cuneis incisas deflet dicens: Tanquam in silva lignorum securibus exciderunt januas ejus, bipenne et ascia dejecerunt ea (Ibid.). Nec combustionem sive inquinamentum quarumdam imaginum, sed sanctuarii Domini animi angore prosequitur: Incenderunt, inquiens, igni sanctuarium tuum [Col. 1190B] in terra, polluerunt tabernaculum nominis tui (Ibid.). Nec cum his similia in alio psalmo flebili modulatione cantabat, super imaginum contemptores iram Domini effundendam, sed super urbis sive templi eversores, vel etiam totius Israelitici populi vastatores orabat dicens: Usquequo, Domine, irasceris in finem? An in finem exardescet velut ignis zelus tuus? Effunde iram tuam in gentes quae te non noverunt, et in regna quae nomen tuum non invocaverunt, quia comederunt Jacob, et locum ejus desolaverunt (Psal. LXXVIII). Nec de picturarum contemptoribus, sed sub nomine Idumaeorum de cunctis gentibus Israelitico populo infestis dicit: Memento, Domine, filiorum Edom in die Jerusalem, qui dicunt: Exinanite, exinanite quousque ad fundamentum in ea (Psal. CXXXVI). [Col. 1190C] Nec imaginum adorationem contemnentibus, sed sub nomine filiae Babylonis Chaldaicae sive Quiritium genti comminatur: Filia, inquiens, Babylonis misera, beatus qui retribuet tibi retributionem tuam, quam retribuisti nobis; beatus qui tenebit et allidet parvulos tuos ad petram (Psal. CXXXVI): de imaginum vero contemptoribus nihil tale uspiam reperitur. Multa his similia prophetarum oraculis de templi Domini sive Hierosolymae urbis eversoribus dicta inveniuntur, quae a nobis brevitatis studio praetermittuntur: Dominus quoque et redemptor noster ejusdem templi sive civitatis ruinam post futuram flevisse legitur. Quae omnia quanquam mysticis obumbrata figuris, de Ecclesiae, sive animae eversoribus possint [Col. 1190D] intelligi, qui virtutes animae velut quosdam muros quarum munimine contra vitia pugnatur, et fidem in pectore collocatam in qua Deo sacrificia munda litantur, quasi quoddam templum semper insectantes evertere moliuntur, et cogitationes mundas sive quaedam bonorum operum exercitia velut quemdam populum prostrare nituntur, tamen historialiter de praefati templi eversione dicta fuisse accipiuntur. Unde liquido patet, majores eorum quanquam in abolendis a basilicarum ornamentis imaginibus quodammodo fuerint incauti, subversoribus tamen sacratissimi ac reverendissimi illius templi nequaquam sunt coaequandi, quoniam in istis quidem fuit levitas, in illis vero atrocitas; in istis imperitia, in illis nequitia; isti Deo se obsequium praestare arbitrantes [Col. 1191A] eas ab ornamentis basilicarum abstulerunt, illi Deum qui populo suo erat iratus in se ad iracundiam provocantes ejus domum crudeliter diruerunt, quibus nos utrinque, Deo opitulante, postpositis, et loca divino cultui mancipata exornamus, et soli Deo servitium adorationis impendimus.



CAPUT V. Quod epistola, quam illi sancti Simeonis stulte dicunt, missa ad Justinianum imperatorem, multum distet a divinis Scripturis, sive a sanctorum Patrum documentis, in eo quod ait praefato imperatori: Pro quibus commemorantes referimus divinis vestris auribus; sive in eo quod eidem imperatori misericordia uti prohibuerit.

Solet plerumque haereticorum versutia probrosa [Col. 1191B] quaedam et errorem suadentia apicibus annotare, et sanctorum quorumdam probabiliumque virorum nominibus praetitulare, quatenus virosum poculum mellis illitum sapore facilius valeant ad potandum nescientibus quibusque porrigere. Unde timendum est ne epistola quam illi cujusdam sancti Simeonis dicunt, ex qua testimonia ad suum errorem stabiliendum adducunt, non verba sint viri sancti, sed cujusdam machinamenti versuti. Quoniam quidem ideo de ea a nobis sive a caeteris quibusque orthodoxis dubitatur, quia ejus sermo in quibusdam locis sanctarum Scripturarum documentis refragatur, nec praesumimus ejus lectionem in testimonium ad res dubias firmandas sumere, quam novimus divinae legis institutis contraire. Non enim nos ex ejus textu [Col. 1191C] amplius uspiam legisse meminimus, nisi id quod ab illis in eorum codice taxatum reperimus. Quod quidem quamvis sensuum verborumque venustate careat, et insulsum nescio quid rusticumve redoleat, libet tamen nobis ita id texere, ut constat nos in eorum codice reperisse. Dicunt enim praefatum sanctum Simeonem cujus vita nobis et praedicatio manet ignota, pro quibusdam Samaritanis, imaginibus injuriam inferentibus, Justiniano imperatori taliter scripsisse: »Pro quibus commemorantes referimus divinis vestris auribus.« Et iterum: »Non habeo quod dicit talia praesumentes ne una in eis facta humanitate quatenus precamur victoriosam vestram fortitudinem, ne faciat misericordiam in eis qui hoc praesumpserunt, neque parcere illis, neque quodlibet [Col. 1191D] rogum aut responsum suscipere pro illis;« et post pauca: »Sed conjuro vos, Domine, per Emmanuel Deum excelsum non morari neque ad modicum fieri ducentem vindictam;« et iterum: »Quos et suscipiet, propinquitates eorum tenebra in condemnationem, qui exspectat eos consumere inexstinguibilem et tenebrosum ignem, et anathematizet eos in inferiora abyssi ipse sanctus et omnipotens spiritus Jesu Christi Domini nostri qui ex Patre procedit, ad perdendum illos in infinita perditione.« Et post pauca: »In ipso qui conregnat pietati vestrae.« In quibus stolidissimis verbis et non solum eloquii venustatem, verum etiam communem loquendi sensum fugientibus et barbarismis ac soloecismis concretum nescio quid resonantibus, haec prorsus reprehenduntur, quod Justiniani [Col. 1192A] imperatoris hominis aeque mortalis atque passibilis, et cunctis humanis permutationibus subjacentis, aures divinas nuncupaverit, eumdemque misericordia uti prohibuerit, et ad reddendum malum pro malo facilis fuerit, et patienter ac mansuete agere in eadem causa neglexerit; et qui debuerat pro damnatorum ereptione laborans iram regis refrenare, illius iram magis magisque succenderit, eumque atrociter ad irascendum impulerit, nec ejus exemplo usus sit qui neminem vult perire; et qui pro lucrandis animabus invigilare debuerat, anathema et maledicta injecerit, et eidem imperatori Deum conregnare dixerit. Quae verba dum in tot locis reprehendantur, ad roborandam adorationem imaginum minus idonea reperiuntur, quoniam difficile potest [Col. 1192B] per praecipitia currere, qui in planis cernitur titubare, nec valet in ambiguis diverticulis dux esse itineris, qui publici tramitis viam tenere nequit in patentibus viis; et a liberalium disciplinarum subtilissimo magisterio reprobatur, qui communium litterarum usitatissimam notitiam minime habere reperitur. Nam dum de eo quod ille imperatoris aures divinas dixit, eique Deum conregnare profatus est, contra eorum deliramenta qui hactenus talibus adhuc nugis utuntur, plenissime in superioribus hujus operis partibus a nobis affatim disputatum sit, nunc ordo exposcit ut de caeteris, de quibus nunc sermo est divinorum eloquiorum testimoniis gressus sermonum nostrorum munientes, prout Dominus dederit, disputemus. Cum enim misericordia [Col. 1192C] uti imperatorem prohibuisse reperitur, quid aliud facit, nisi omnibus sanctis Scripturis quae misericordiam habendam percensent, reluctari dignoscitur? Unde periculosissimum est talium litterarum praecepta sequi, quae divinis Scripturis videntur obniti. Ait enim Dominus in Evangelio, Estote misericordes sicut et Pater vester misericors est (Luc. VI); et iterum: Beati misericordes, quoniam ipsi misericordiam consequentur (Matth. V); et doctor gentium ait: Estote autem invicem benigni, misericordes, donantes vobismetipsis, sicut et Deus in Christo donavit vobis (Ephes. VI); et Psalmographus dicit: Dominum misericordiam diligere (Psal. XXXII); et: misericordia Domini plenam esse omnem terram (Psal. CXVIII); et idem Dominus per prophetam dicit: [Col. 1192D] Quia misericordiam volo et non sacrificium (Ose. VI). Nam dum misericordia tam authenticis habenda censeatur praeceptis, et eam se in aeternum cantaturum propheta testetur, Misericordias tuas, inquiens, Domine, in aeternum cantabo, et ita a Domino dicatur diligi, quisquis ea uti prohibet, eamque habere contemnit, et Deum convincitur non diligere, et ejus praestantissimis monitis penitus contraire. Unde et ipsa Veritas legisperito dicenti, ipsum esse proximum qui fecit misericordiam, respondit: Vade, et tu fac similiter (Luc. X). Quo documento monstratur, non solum a nobis homines qui unius nobiscum naturae sunt diligendos, sed etiam angelos qui quamvis alterius sint naturae, in eo tamen quod misericordiam erga nos exercent, et proximi esse creduntur, [Col. 1193A] et diligi prorsus ab eo qui Deum et proximum diligere sanxit, omnino jubentur, in eo etiam quod tam facilis ad reddendum malum pro malo fuerit, divinis prorsus monitis contradixit. Nec ille enim ad exercendam vindictam tam severus esse, nec imperatorem ad hanc exercendam impellere debuit, quippe cujus ministerium non fuerit vindictam exercere, aut exercendam jubere, sed opera misericordiae amare, et amanda caeteris praedicare. Ait enim Dominus in Exodo: Si occurreris bovi inimici tui aut asino erranti, reduc ad eum (Exod. XXIII). Cui praecepto nullatenus paruit cum errantes praefatos Samaritanos, si tamen errasse creduntur, ab errore minime revocavit, sed ut in eodem errore perirent, imperatoris mentem postulando concitavit; et quos vidit sub onere [Col. 1193B] peccatorum cecidisse, non solum non erexit, sed sub eodem onere atrociter perire permisit, dicente Domino: Si videris asinum odientis jacere sub onere, non pertransibis, sed sublevabis cum eo (Ibid.); in Proverb. quoque scribitur: Si esurierit inimicus tuus, ciba illum; si sitit, potum da illi: hoc enim faciendo, carbones ignis congeres super caput ejus, Deus autem retribuet tibi (Prov. XXV), quia videlicet quos peccando inimicos sciebat, et spiritalium ciborum eduliis et salutaris poculi egenos, si divinorum verborum esca sive potu saturaret, carbones ignis qui et peccatorum rubiginem consumerent, et eos ad dilectionem Dei et proximi accenderent, super capita, mentes scilicet eorum, congereret. Vindictam ergo quaerere et misericordiam spernere iramque servare, quae [Col. 1193C] omnia superius positae litterae praefatum imperatorem hortatae fuisse perhibentur, his Ecclesiastici libri documentis cohibentur: Qui se, inquit, non vindicat, a Deo inveniet vindictam, et peccata illius servabit; relinque proximo nocenti te, et tunc petenti tibi solventur peccata. Homo homini servat iram, et a Deo quaerit medelam; in hominem sibi similem non habet misericordiam, et de peccatis suis deprecatur: ipse retinet iram, et propitiationem petit a Deo, quis deprecabitur pro delictis ejus (Eccli. XXVIII)? Item Isaiae vatis oraculo pro malis mala reddere hoc modo prohibetur: Audite, inquit, verba Domini, qui timetis nomen ejus, dicite: Fratres nostri estis qui vos oderunt et abominantibus vos, ut nomen Domini magnificetur, et appareat ipsis in jucunditate eorum, et illi confundentur. [Col. 1193D] Dominus quoque in Evangelio inimicos sive prave agentes, non iram suscitandam, nec vindictam exercendam, nec maledicta congerenda praecepit, sed dilectionem erga eos exhibendam his sacratissimis verbis instituit: Diligite inimicos vestros, et orate pro eis qui vos persequuntur; benedicite maledicentes vos, benefacite eis qui vos oderunt, ut sitis filii Patris vestri qui in coelis est, qui solem suum oriri facit super bonos et malos, et pluit super justos et injustos (Matth. V). Nam si illi voce veridica diligendi potius quam maledicendi et exsecrandi sunt qui nos oderunt et persequuntur, qui utique imago Dei sumus, multominus illi maledicendi seu plectendi sunt, qui picturis injurias injecisse feruntur. Vas quoque electionis nulli [Col. 1194A] malum pro malo reddendum esse his verbis admonet; ait enim in epistola ad Romanos: Nolite prudentes fieri apud vosmetipsos, nulli malum pro malo reddentes, providentes bona non solum coram Deo, sed etiam coram omnibus hominibus, si fieri potest; quod ex vobis est, cum omnibus hominibus pacem habete, non vosmetipsos defendentes, sed date locum irae; scriptum est enim: Mihi vindictam; ego retribuam, dicit Dominus (Rom. XII). Si ergo nosmetipsos egregii praedicatoris documento defendere minime debemus, quis furor est, quaeve dementia ut rerum insensatarum secundum exhortationem earumdem litterarum quae Justiniano missae sunt, injurias defendere studeamus, et pietatis opera quae nec pro nostris quidem calumniis amittere debemus, picturarum contumeliis, quas [Col. 1194B] illae minime sentiunt, amittamus? Non igitur in hac parte scriptor ejusdem epistolae sancti viri Stephani protomartyris exempla secutus est cum videlicet ille, dum lapidum grandine undique sibi misso atrociter quateretur, flexis poplitibus pro persecutoribus oravit, iste vero imaginum injurias quae ab illis minime sentiuntur non ferens, ejusdem injuriae perpetratores perniciter et absque misericordia magna sub attestatione interimendos esse rogavit, eorumque animas anathematis vinculo nexas ad perpetua supplicia destinare curavit. Neglexit interea earumdem litterarum scriptor patienter sive mansuete in hac parte agere, sprevitque ejus praedicationem adimplere, qui ad Thessalonicenses scribit: Patientes estote ad omnes, videte ne quis malum pro malo alicui reddat, sed [Col. 1194C] semper quod bonum est invicem sectamini, et in omnes (I Thess. V), illiusque monitis contempsit parere, qui ait: Melior est mansuetus cum humilitate quam qui dividit praedam cum contumeliosis (Prov. XVI); et dum debuit in eripiendis miseris iram regis refrenare, dicente Salomone: Erue eos qui ducuntur ad mortem, et redime qui interficiuntur, ne parcas; si autem dixeris: Non novi hunc, scito quia Dominus corda hominum novit, et qui finxit spiritum omnibus ille scit omnia, qui reddet unicuique secundum opera sua (Prov. XXIV), versa vice ad interfectionem et crudelitatem exercendam imperatoris animum suis litteris excitavit. Quia ergo hi qui injuriam patiuntur, liberandi sunt, liber Ecclesiasticus demonstrat. Ait enim: Libera eum qui injuriam patitur de manu protervi et [Col. 1194D] aegre feras in anima tua; in judicando esto pupillis misericors ut pater, et pro viro matri illorum: et eris velut filius Altissimi obediens, et miserebitur tibi magis quam mater (Eccli. IV). Per Isaiam quoque prophetam ita de hac re dicitur: Inquirite judicium, eripite injuriam accipientem, et judicate pupillo, et justificate viduam, et venite disputemus, dicit Dominus: et si fuerint peccata vestra ut phoenicium, ut nivem dealbabo; si autem ut coccinum, ut lanam albam efficiam: eripite direptum de manu injuriantis eum (Isa. I). Unde si quis vult fieri velut filius altissimi Dei, utique operibus bonis instando, et cupit sui a Deo misereri, et peccatorum sordibus ablui, his potius debet saluberrimis monitis uti quam illius epistolae perversitatem [Col. 1195A] crudelissimam sequi. Porro quod ad irascendum imperatoris animum impulit, et in hoc quoque crudeliter egit, et sacris litteris penitus in hac parte sicut et in caeteris contraiit. Dicitur enim per quemdam sapientem: Anima benedicta omnis simplex: vir autem animosus vel iracundus non honeste agit; ita et per eumdem: Noli esse amicus viro animoso: cum amico autem iracundo noli commorari, ne forte discas vias ejus, et sumas laqueum animae tuae (Prov. XXII): quae viae cum a sapiente disci prohibeantur, multo magis docere et sub attestatione hortari prohibentur. Liber quoque Ecclesiasticus taliter de hac re intonat: Homo iracundus incendit litem, et vir peccator turbabit amicos, et in medium pacem habentium immittet delaturam (Eccli. XXVIII). Nam et Ecclesiastes [Col. 1195B] haec praecepta dat: Noli festinare in spiritu tuo irasci, quia ira in sinu stultorum requiescit (Eccle. VII). Doctor itaque gentium ita ad Ephesios scribit: Irascimini et nolite peccare, sol non occidat super iracundiam vestram (Ephes. IV); item idem: Omnis amaritudo, inquit, et ira et indignatio et clamor et blasphemia auferatur a vobis cum omni malitia (Ibid.); idem quoque: Nunc autem, inquit, deponite omnem iram, indignationem, malitiam, blasphemiam, multiloquium (Coloss. III): quae quidem pene omnia, si liquidius indagentur, in praefatae epistolae textu reperientur.

Dicat ergo justissimus vir et Deo charus Jacobus apostolus, utrum juxta istius epistolae exhortationem velox quis ad irascendum esse debeat; intonet [Col. 1195C] utrum huic epistolae consentiendum sit, quae imperatorem citatum ad iracundiam fore sanxit. Ait enim: Scitis, fratres mei dilecti, sit autem omnis homo velox ad audiendum et tardus ad loquendum, tardus quoque ad iram: ira enim viri justitiam Dei non operatur (Jacob. II). Dicat etiam ipsa Veritas quid de hac re ejus membra sequi debeant; dic, inquam, sancte Matthaee, quid de paradisi fonte perpetuo hauriens tui fluminis vitalibus rivulis profudisti. Ait enim fons perennis, fons vitae, fons luminis: Omnis qui irascitur fratri suo, erit reus judicio (Matth. V). Cum vero tot divinae legis exemplis tantisque divinorum eloquiorum oraculis ira, quae inter principalia vitia enumeratur, dicitur exsecranda, [Col. 1195D] in promptu est intelligere quod hae litterae ad res in quaestionem venientes roborandas non sunt idoneae, per quas imperatori sub magna attestatione, ac supplici adjuratione committitur habenda et opere perpetranda. Debuerat sane auctor ejusdem epistolae quos videbat periclitari ad poenitentiam exhortari, qui si forte poenitentiam contempsissent, poterat imperatorem supplicibus precibus convenire, ut eos ad convertendum cogeret: forsitan id sui profectus bonum sequerentur coacti, quod contempserant spontanei, quoniam Deus omnipotens neminem vult perire, Paulo attestante, qui ait: Hoc enim bonum et acceptum coram salvatore nostro Deo, qui omnes homines vult salvos fieri et in agnitionem veritatis venire (I Tim. II) Si enim lucrandis animabus [Col. 1196A] insisteret, illos magis quos errasse videbat ad poenitentiam debuit provocare, quam principis animum ad effundendum sanguinem incitare, quoniam poenitentiae virtus non est caeteris virtutibus postponenda, sed optimis quibusque aequiparanda, quippe quae quasi quoddam medicamentum fracta consolidet, languida sanet, perdita restituat, et plerumque post lapsum peccatores ad pristinum statum reducat. Hanc enim Psalmographus commendat cum dicit: Delictum meum cognitum tibi feci et injustitias meas non operui; dixi: Pronuntiabo adversum me injustitias meas Domino, et tu remisisti impietatem cordis mei (Psal. XXXII). Hanc Isaias habendam praecepit dicens: Memores estote horum et ingemiscite, poenitentiam habete qui erratis, convertimini ex corde. Haec [Col. 1196B] Jeremiae vatis oraculis censetur dicentis: Convertimini, filiae revertentes, et sanabo contritiones vestras (Jerem. III); in alio quoque loco idem dicit: Avertatur jam nunc unusquisque a via sua mala, et meliora facite studia vestra. Joel quoque voce Domini intonat dicens: Convertimini ad me ex toto corde vestro et ex tota anima vestra in jejunio et fletu et planctu, et disrumpite corda vestra et non vestimenta vestra, et convertimini ad Dominum Deum vestrum, quia misericors et patiens est, magnanimis et multum misericors et patiens in benignitatibus (Joel. II). Liber etiam Ecclesiasticus dicit: Si poenitentiam non egerimus, incidemus in manus Domini secundum magnitudinem ejus, et misericordia ejus cum ipso est (Eccli. II). In Actibus nempe apostolorum scribitur: Poenitentiam [Col. 1196C] agite et convertimini, ut deleantur peccata vestra (Act. II). Pastor quoque Ecclesiae in epistola secunda dicit: Non tardat Dominus sui promissi sicut quidam existimant, sed exspectat quoque vos, nolens aliquem perdere, sed omnes exspectat in poenitentiae locum reverti (II Pet. III). Quanto igitur haec praeeminet virtus ad salvandum, quam ille errantibus praedicare neglexit, tanto proculdubio caeteris nequitiis praeeminet haec saevitia ad nocendum, quia ille et misericordia uti principem prohibuit, et eum ad irascendum et ad vindictam exercendam gravibus obtestationibus impulit. Si ergo juxta Dominicam sententiam grave scelus est unum de pusillis scandalizare, quam grave putas sit non pusillum quemdam, sed regem, qui caput utique plebium est, ad scandalizandum [Col. 1196D] promovere? Nam et in eo quod praefatae epistolae scriptor inter caeteras saevitias, quas erga eos quos errare conspexit exercuit, maledictis usus est, non mediocriter errasse et sacris eloquiis contraisse deprehenditur, dicente vase electionis: Benedicite et nolite maledicere (Rom. XII); item alibi: Neque maledici regnum Dei possidebunt: Petra etiam Ecclesiae maledictis uti his verbis prohibet. Ait enim in epistola prima: Quapropter omnes consentanei estote, unamines, compatientes, fraternitatis amatores, misericordes, humiles, non reddentes malum pro malo, vel maledictum pro maledicto, sed e contrario benedicentes, quia in hoc vocati estis ut benedictionem haereditate possideatis (I Petr. III).

[Col. 1197A] Sed ne quis nos putet aliquem judicare, aut cuidam cujus meriti sumus ignari, detrahere, cognoscat nos non vitam alicujus justi, non meritum discutere, sed verba solummodo ventilabro divinorum eloquiorum studiose ventilare, quae incompetenter ad errorem nutriendum ad medium sunt deducta, cum sint errorum nervis usquequaque concreta. Nec enim alia ejusdem Simeonis verba discutimus, quae ut superius diximus, nusquam nos legisse meminimus, sed ea solummodo quae eorum apicibus narrantibus sensu percipimus; et cum nesciamus utrum ejusdem Simeonis, ut illi fatentur, aut alterius cujusdam verba sint in ejus nomine praenotata, novimus tamen ea omni ambiguitate postposita a sanctarum Scripturarum sensibus aliena, et merito ab omni ecclesiastico [Col. 1197B] dogmate abdicanda.



CAPUT VI. De eo quod omnibus haereticis Samaritanos deteriores, et Samaritanis deteriores eos dicunt qui imagines destruunt, cum parentes eorum secundum illorum opinionem omnibus haereticis deteriores fuerint, qui utique imagines destruxere.

Non sufficiebat illis prodecessores sive parentes eorum formidolosis anathematibus abdicare ac diversis conviciis lacerare, nisi eos omnibus haereticis dixissent deteriores fuisse, qui quanto eos atrocioribus injuriis exsecrari contendunt, tanto amplius divinis monitis contradicunt. Dicunt enim Samaritanos omnibus haereticis deteriores, eisque in crimine praeferunt eos qui imagines destruunt. Constat enim majores eorum imagines destruxisse, [Col. 1197C] et secundum eorum opinionem qui imagines destruunt Samaritanis deteriores sunt, et Samaritani, ut illi aiunt, omnibus haereticis deteriores sunt: omnibus igitur, ut illi fatentur, haereticis majores eorum deteriores fuere, quos constat imagines destruxisse. Nam dum sint, ut ipsi asseverant, ab omnium haereticorum deterioribus aut per carnis materiam propagati, aut in Scripturarum dogmatibus educati, aut per manus impositionem ad peragenda Christianae religionis mysteria consecrati, mirandum est qui se caeteris catholicis in constitutionibus exhibendis, et Ecclesiae traditionibus statuendis eminentiores existiment, tantamque se auctoritatis praerogativam habere jactent, cum hanc [Col. 1197D] eos habere nec propriorum actuum sive documentorum exercitia, nec majorum suorum exempla probent. Nam si isti ob imaginum adorationem omnibus catholicis praeferendi sunt, jam non in Ecclesia virtutum sectatores, sed imaginum adoratores eminentiorem locum tenebunt; et si imaginum adoratores intra sanctam Ecclesiam eminentiorem locum tenebunt, jam non virtutibus, sed erroribus est utendum: est autem virtutibus, non erroribus utendum; non igitur isti ob imaginum adorationem omnibus catholicis praeferendi sunt. Samaritani namque, quos illi dicunt omnibus haereticis deteriores, non sunt haeretici Christianorum, sed Judaeorum, nec se novum Testamentum, sed Vetus tenere fatentur; qui cum Judaei resurrectionem corporum credant, [Col. 1198A] prophetas sive hagiographa recipiant, illi et resurrectionem spernunt, et exceptis quinque legis libris omnes Scripturas et Veteris et Novi Testamenti postponunt. Sunt autem reliquiae gentium quas Sennacherib rex Assyriorum decem tribubus Israel in Medos translatis, ad custodiendam terram Israel misit. Qui dum leonibus caeterisque pessimis feris vel quibusdam rebus incommodis in terra Israel vastarentur, et legationem regi facerent se in eadem regione perdurare minime valere nisi legitima Dei terrae custodirent, quidam de levitis ad eos missi fuisse perhibentur, a quibus legis caeremonias docerentur. Quibus ex parte susceptis et in pluribus haereseos partibus usurpatis, adeo eorum barbara gentilitas cordis tumore [Col. 1198B] inflata est, ut postpositis Judaeis, qui utique de Jacob germine processisse creduntur, se solummodo filios Jacob esse glorientur, atque ita Judaeorum communionem sicut et caeterarum gentium spernere fastu impellente cogantur. De quorum stirpe erat Samaritis femina, quae ad puteum Dominicis colloquiis communicans, inani jactantia patrem suum Jacob qui sibi puteum dedisset, et redemptorem mundi eo majorem non esse cum magna cervicositate asserebat, majoresque suos non Hierosolymis, sed in monte adorasse dicebat. Quam cervicositatem simul cum hydria et incredulitate deposuit, et salutaribus monitis acquievit. Quae quid typicis innuerit mysteriis si breviter exsequamur, non est inconsequens. Gessit ergo [Col. 1198C] typum totius humani generis, quod senescente jam mundo ad Dominum venit, qui sexta utique aetate mundi ad puteum sedit, qui mundi hujus terrenum laborem et errorem tenebrosa profunditate significat; sedit, inquam, humilitatem carnis pro nobis susceptae fatigatus, infirmitatem ejusdem carnis significans, quamvis alio intellectu sessio ejus magisterii et doctrinae dignitatem demonstret. Sitivit non tantum aquam, sed fidem gentium haurire cupiens. Unde et discipulis manducare hortantibus cibum se dixit habere quem illi nescirent. Sitiebat ergo fidem gentilium ut faceret in ea voluntatem Patris, et perficeret opus ejus. Promisit ergo se illi daturum aquam vivam, Spiritum [Col. 1198D] videlicet quem accepturi erant credentes in eum. Dixit ergo eam quinque viros habuisse, id est, quinque carnalibus sensibus usam fuisse, et sensum quem tandem haberet quo Christo creditura erat, cum quo legitimum posset habere connubium, jam non suum esse: nam et post quinque carnales responsiones sexta responsione nominat Christum. Prima namque ejus responsio est: Tu cum sis Judaeus, quomodo a me bibere petis? Secunda: Domine, neque hauritorium habes et puteus altus est; tertia: Domine, da mihi hanc aquam ut neque sitiam, neque veniam huc haurire; quarta: Non habeo virum; quinta: Video quia propheta es: patres nostri in monte hoc adoraverunt (Joan. IV), nam ista responsio carnalis est. Carnalibus enim [Col. 1199A] datus fuerat locus terrenus ubi orarent, non ut locum aut rem aliquam in eo positam adorarent, sed in eodem loco adorarent Dominum, spiritales autem in spiritu et veritate, non in imaginibus, non in picturis, non in rebus sensu carentibus oraturos Dominus dixit. Quod posteaquam locutus est, sexta mulieris responsio Christum fatetur omnium istorum esse doctorem. Dicit enim: Scio quoniam Messias venit qui dicitur Christus; cum venerit, ipse annuntiabit nobis omnia. Sed adhuc errat, quia eum quem venturum sperat, venisse non videt, qui error misericordia Domini dicentis, Ego sum qui tecum loquor, tanquam adulter expellitur. Quo audito nihil respondit, sed, relicta hydria, cupiditate videlicet atque amore saeculi [Col. 1199B] hujus quo sibi homines de tenebrosa profunditate et terrena conversatione hauriunt voluptatem, qua percepta denuo in ejus appetitum inardescunt, sicut dictum est: De aqua illa qui biberit sitiet iterum: Iit in civitatem, quia videlicet mundo praedicavit quod credidit, corde credens ad justitiam, ore confitens ad salutem. Quia ergo paulo longius a re proposita digressi sumus, ad propositum denuo revertamur. Samaritani namque cum sint gentiles, et ficte Judaismum tenere videantur, non amplius caeteris incredulis contra Ecclesiam saevire noscuntur, quos quidem isti dum haereticos Christianorum putent, omnibusque haereticis nequiores existiment, quadam eis clementia favent, cum majores suos in nequitia illis praeferendos [Col. 1199C] esse perdocent: non enim est omnium deterrimus, cui in culpa alius quilibet invenitur praeferendus.



CAPUT VII. De eo quod quanto plura exempla haereticorum et imagines spernentium vel despicientium trahunt, tanto parentes suos majoribus conviciis et injuriis inhonorant, quos procul dubio eorum sequaces in hac parte fuisse profitentur.

Vetustissimus non solum philosophorum, sed etiam oratorum mos est, cum aliquid approbare velint, aut in ipso negotio de quo agitur, aut ex rebus aliis, aut certe extrinsecus probandae rei argumentationem assumere. Quos isti dum in caeteris [Col. 1199D] imperitia interveniente sequi contemnunt, in hac nimirum parte sequi omnino contendunt, cum prodecessores sive parentes suos ob imaginum abolitionem, aut ex ipso negotio, aut aliunde aut extrinsecus argumenta sumentes damnare statuunt, et conviciis lacerare, anathematibus exsecrare, insanissimis verbis inhonorare non metuunt, quantoque plura quorumdam haereticorum exempla in testimonium trahunt, quorum eos sequaces fuisse profitentur, tanto et eos gravioribus exsecrationibus abdicant, et se divinis monitis quae parentibus honorem impendendum sanciunt, contraire demonstrant. Honora, inquit Dominus, patrem tuum et matrem tuam, ut bene sit tibi (Exod. XX). Quod quidem praeceptum tanta auctoritate viget, ut et in [Col. 1200A] tabulis digito Domini scriptum sit, et ab Apostolo primum mandatum nominetur. Ait enim: Honora patrem et matrem, quod est mandatum primum in promissione (Ephes. VI), in ea videlicet promissione qua statim subjecit: ut sis longaevus super terram et bene tibi sit. Animadvertendum sane est quantae sint damnationis, qui parentes conviciis lacerant, aut anathematibus exsecrantur, cum tanti sint meriti, tantamque repromissionem habeant, qui eos juxta Dominicae vocis imperium honorant. Quoniam quanto eos qui huic praecepto parent optima demulcet promissio, tanto illos qui eidem Dominico imperio reluctantur, formidolosa deterrere debet damnatio. In Levitico quoque scribitur: Unusquisque patrem suum et matrem suam timeat [Col. 1200B] (Levit. XIX); in Ecclesiastico quoque de honorandis parentibus scribitur: Qui honorat patrem suum longiori vita vivet; et qui obaudit patrem, refrigerat matrem, et quasi Dominus serviet his qui se generaverunt, in opere et sermone et omni patientia, et benedictio ejus in novissimo manet (Eccli. III). Item in Ecclesiastico: Fili, sustine senectam patris tui, et non contristes eum in vita ipsius: et si deficit sensu, da veniam, et ne spernas eum in tua virtute. Non est tibi gloria, sed confusio. Doctor etiam gentium dicit: Filii, obedite parentibus per omnia, hoc enim placet Domino (Ephes. VI). Si enim honorem impendere, sive obedire parentibus Deo placet, convicia eis et exsecrationes ingerere modis omnibus displicet; et si id non displicet, [Col. 1200C] neque illud placet. Grave ergo et formidolosum est parentes non honorare; gravissimum vero et formidolosissimum eos abominari, aut anathematizare, dicente Domino: Qui maledixerit patri suo, aut matri suae, morte moriatur (Exod. XXI): et iterum, Maledictus homo, qui non honorificat patrem suum, aut matrem suam, et dicet omnis populus, Fiat, fiat (Deut. XXVII). In Proverbiis quoque scribitur: Qui maledicit patri suo et matri, exstinguetur lucerna ejus in mediis tenebris (Prov. XX). Item ibi: Qui repellit patrem suum et matrem suam, et aestimat se non peccare, hic particeps est viro impio (Prov. XXVIII). Unde sciendum est, non eos esse mediocris insaniae, qui pro rebus sensu carentibus in majores suos maledicta [Col. 1200D] non pertimescunt congerere, et dum imaginibus volunt favere, nec parentes pertimescunt inhonorare, nec divinis oraculis contraire. Nos quidem haec dicentes, non illorum majoribus favemus, quos in hoc quoque negotio absurde egisse comperimus, sed quanta sit istorum praesumptio, in talibus ausis divinae legis testimoniis demonstramus.



CAPUT VIII. De eo quod secundum Demetrii diaconi dictum, incaute et inordinate, parentes eorum egerunt, duos libros inargentatos, eo quod quiddam de imaginibus in his continebatur comburentes et alterius libri duo folia praeciderunt.

Cum in neutra parte moderamen habentes, ne [Col. 1201A] que isti rationis coerceantur, neque illorum prodecessores coerciti fuisse credantur habenis, sed utrique convincantur per abrupta et invia ferri effrenes rerumque prohibitarum et profectu carentium sequaces, dum videlicet, sicut crebro jam dictum est, isti imagines suppliciter censeant adorare, illi impatienter censuerint frangere, ut Demetrius eorum diaconus ait: Incaute et inordinate inter caetera egerunt, duos libros inargentatos eo quod quaedam in eis imaginum mentio haberetur comburentes, et alterius libri duo folia praeciaentes, quasi non aliter imaginum possit mentio fieri, nisi protinus censeantur adorari. Nam dum nullus recipiendorum codicum vel tenuiter imagines adorare percenseat, in pluribus tamen illarum mentio quodammodo fit. Qui si omnes in quibus illarum [Col. 1201B] mentio sit, comburendi sunt, multa prorsus scripturarum instrumenta peribunt. Primum namque unaquaeque res probanda est, et postea judicanda. Quod cum pluribus sive divinarum sive mundanarum legum exemplis possit approbari, ipsorum quoque rhetorum documentis potest astrui, qui primum genus posuerunt deliberativum, secundum demonstrativum, tertium judiciale, ut videlicet quidquid deliberatio aut abnuendum, aut sequendum repererit, demonstratio id aut laudabile, aut reprehensibile demonstret, judiciale, aut poenis, aut praemiis sententiam det: ne si non judiciale haec duo sequentia genera praecedant, versis in contrarium causis deliberationis examine praeposito, demonstrationis ordine neglecto, aliter res quaelibet quam justum est [Col. 1201C] judicetur. In omnibus igitur rebus moderatio sive mediocritas habenda est, et memoria retinendum est illud philosophicum, Ne quid nimis: quae moderatio probationis semper societate mulcenda est. Non enim ait Apostolus: Omnia absque moderatione et absque probatione comburite; sed, Omnia, inquit, probate, et quod bonum est retinete (I Thes. V).



CAPUT IX. De eo quod in eodem libro in tabulis argenteis Leontius a Secreta imagines cernens acutissimum et ingeniosissimum sui erroris emolumentum invenisse gloriatus est.

In eo denique libro, in quo duo folia ob quamdam imaginum mentionem in eorum priore synodo quae [Col. 1201D] ob abolendas imagines gesta est, praecisa fuerant, habebantur in tabulis argenteis quaedam imagines sicut in vasculis sive in pluribus rebus haberi solent, quas in secunda eorum synodo quae pro adorandis imaginibus aggregata est, mox ut Leontius a Secreta conspexit, magnum se sui erroris emolumentum invenisse putavit, eosque insignis fuisse dementiae judicavit, a quibus in eodem libro ubi imagines erant, ob imaginum mentionem duo folia abscissa fuisse cognovit; sicque idem liber per intervalla temporum variis eventibus disparibusque modis et ab illis est propter imaginum mentionem abscidi judicatus, et ab istis propter imagines quae habebantur in tabulis adorari jussus; ab illis foliorum jacturam injuste perpessus, ab istis adoratione [Col. 1202A] illicita sublimatus; illis auferentibus quod habebat et habere debuerat, incompetenter amisit, istis exhibentibus quae nec habebat nec habere debuerat, inconsequenter acquisivit; qui nec pro ullis instantibus culpis folia perdidit, nec pro quibusdam insignibus meritis adorationem invenit, et quanto meruit recte habita amittere, tanto nimirum meruit inhibita acquirere. Nunquidnam omnes libri in quibus auro argentove vel etiam quibuslibet coloribus historiae inter scripturas pictoria arte insertae sunt, quia imagines habent, aut ab illis sunt comburendi sive praecidendi, aut ab istis colendi sive adorandi? Nunquidnam sericae sive quarumlibet materiarum vestes, sive pallia humanis usibus apta aut divinis cultibus mancipata, figuris quibusdam decorata variisque [Col. 1202B] coloribus fucata, eo quod imagines habent, aut ab illis sunt concremanda, aut ab istis adoranda? Nunquidnam metalla sive ligna quibuslibet utilitatibus formata, eo quod sculptorio vel etiam caelatorio opere quibusdam imaginibus decorantur, ideo aut ab illis comburenda aut frangenda, aut ab istis sunt adoranda? Infelix mens quae semper aut in exsecrandis, aut e contrario in adorandis imaginibus aestuat. Infelix sensus, qui semper in abdicandis rebus quae sine offensione haberi queunt, et sine offensione adorari nequeunt, anhelat. Infelix consuetudo quae mediocritatis recto tramite aspernato, fixam tenere regulam nesciens, huc illucque semper nutabunda deflectitur, modo inordinate abdicans quod nequaquam est abdicandum, modo infauste [Col. 1202C] adorans quod non est penitus adorandum; modo ultra quam ordo exigit rem minime dejiciendam dejicit, modo ultra quam ordo exposcit rem non nimium extollendam extollit, et rebus necessariis omissis, rebus non necessariis instans, aut ob imaginum abolitionem aut ob earum adorationem, quod utrumque non convenit, synodos aggregat, quasi Christianae religioni aut in habendo, aut in non adorando quoddam possint afferre praejudicium, cum videlicet imagines nihil si non habentur derogant, nihil si habentur prorogant, cum tamen abdicatae quamdam incautam levitatem afferant, adoratae vero culpam inurant.



CAPUT X. Quod nulla Evangelii lectio tradat Jesum ad Abgarum imaginem misisse, ut illi dicunt.
[Col. 1202D]

Evangelium est bonum nuntium, et revera bonum nuntium, quoniam qui id suscipiunt Filii Dei vocantur. Est enim amnis quadrifluus ab uno ineffabili Paradisi fonte progressus, et in quatuor amnes insigniter derivatus, et ad arentia corda irriganda salubriter emissus. Est via quae ducit ad vitam, est lux a tenebris vitiorum reducens, et inoffenso calle gressus mortalium ad coelestia dirigens. Est urbis florentissimae munimentum, in quo firmiter stare praestantissimum vitae emolumentum, a quo recedere periculosissimum detrimentum est. Sunt fluenta veritatis, quae fallere fallique nesciunt, in quorum vastissimis amnibus cum plura Dominicorum gestorum [Col. 1203A] insignia habeantur, eumdem Dominum Abgari cujusdam regis epistolam suscepisse, eique reciprocam destinasse minime habetur: quae duae epistolae cum a sancti Evangelii lectione sint penitus extraneae, et a beato Gelasio Romanae urbis antistite, vel a caeteris aeque catholicis et orthodoxis viris inter apocryphas scripturas prorsus deputatae, non sunt in testimonium quodammodo producendae, quia ad ea quae in quaestionem veniunt approbanda vel improbanda sicut et caeterae aprocryphae scripturae minus sunt idoneae. Harum ergo textus cum sit ab evangelistis minime in codicibus evangeliorum taxatus, et merito a catholicis inter apocrypha deputatus, et ab istis ob adorandarum imaginum errorem adstruendum in synodo allatus, nec suis quidem vel [Col. 1203B] tenuiter favet sequa cibus, praesertim cum ibidem nequaquam Abgarus Domino imaginem quamdam adoraturus postulasse legatur, aut idem omnium Dominus eidem Abgaro quamdam imaginem adorandam destinasse perhibeatur. Si vero hi qui earum lectione suum errorem fulcire moliuntur easdem epistolas, unam a Domino susceptam, alteram missam affirmare velint, dicentes, non omnia scripta in Evangelio quae a Domino dicta vel facta sunt, et utantur testimonio Joannis dicentis: Multa quidem et alia signa fecit Jesus in conspectu discipulorum suorum quae non sunt scripta in libro hoc (Joan. XX), advertant hoc de miraculis non de epistolis, de signis non de constitutionibus, intelligi posse. Quod vero ipsae epistolae ab evangelica lectione remotae et a catholicis [Col. 1203C] inter apocrypha deputatae sint, et in earum lectione adorandarum imaginum nulla documenta habeantur, manifestum est. Nos et imaginum adorationem spernimus, et eas inter apocrypha legentes omnia probamus, et quae bona sunt retinemus.



CAPUT XI Quod illi libri gestorum patrum, quorum auctores ignorantur, non prorsus idonei sint ad testimonia danda, et ad haec quae in contentionem veniunt affirmanda.

Apostolica nos admonet praedicatio, omnia probare, et ea quae bona sunt retinere. Quod de doctrinarum diversitatibus quam maxime intelligi potest. Non enim nos omnium actuum vel etiam rerum [Col. 1203D] gustum capere permisit, ut quasi praegustantes omnia bona solummodo retinentes, mala quaeque abjiciamus, quod fieri absque quadam illicitorum perpetratione nequaquam potest, sed probare nos jussit, et spiritali palato degustare omnes doctrinas et eas quae a viris probatissimis illatae interna satietate mentes reficiunt solummodo retinere, caeteras vero omnes cum suis auctoribus abjicere. Unde cum pene in omnibus hujuscemodi scripturis haec regula prorsus sit observanda, in libris quoque qui gesta quorumdam sanctorum patrum retinent, penitus est custodienda. Quoniam et magna illorum est multitudo, et varia narratio diversaque praedicatio, et tanto plerumque de illorum dictis a fidelibus dubitatur, quanto nimirum eorum auctores ignorantur, atque ideo [Col. 1204A] non omnes sunt ad res dubias affirmandas in testimonium proferendi, quia nec omnes auctorum suorum sunt praetitulatione muniti, aut virorum fortium et eloquentissimorum stylo digesti. Venerabilis itaque Gelasii papae caeterorumque patrum doctrinis instituimur, vitas Patrum, Pauli, Antonii, Hilarionis, vel caeterorum quae a beato Hieronymo aut editae sunt, aut de Graeco in latinum translatae sermonem, aut illorum doctorum sunt stylo digestae quorum caetera opuscula a sancta catholica et apostolica Ecclesia suscipiuntur, cum omni honore suscipere, caeteras vero quarum auctores ignorantur, inter apocryphas scripturas deputare. Cum ergo illi imaginum adorationem modo divinorum eloquiorum commatibus incompetenter adhibitis, modo ignotorum [Col. 1204B] quorumdam doctorum dictis, modo apocryphorum naeniis approbare affectent, animadvertere debent rem se impossibilem agendam arripuisse, cum videlicet nec divinorum eloquiorum testimonia ad peregrinos sensus violenter nec valeant nec debeant usurpari, nec ignotorum praedicatio, quorum spiritus necdum probati sunt an ex Deo sint, in testimonium debeat produci, nec apocryphorum frivolis rebus ambiguis et necdum deliberatis firmitas valeat exhiberi: quoniam si cujuslibet verba falsitatis fuco nequaquam vitianda sunt, multo minus divina eloquia, quae sunt eloquia casta, argentum igne examinatum, quodammodo ad alias res quam ordo se habet usurpanda sunt; et cum in humanis negotiis viles sive ignotae personae ad ea quae in quaestionem veniunt [Col. 1204C] approbanda, minime admittantur, multominus in tantis rebus quae coelestis magisterii eruditione indigent, incognitorum doctorum aut apocrypharum scripturarum testimonia sunt admittenda. Probandae namque sunt scripturae et subtili examinatione perscrutandae, et sanctorum patrum testimoniis roborandae, quae ad res dubias affirmandas intra sanctam Ecclesiam in testimonium sunt producendae, quoniam et servus nequam in Evangelio, eo quod pecuniam nummulariis non dederit, a Domino arguitur: unde dare nobis convenit pecuniam nummulariis, ne forte cum eodem servo arguamur, quam tunc nummulariis impendimus, cum scripturas quaslibet sanctorum patrum examini discernendas impertimus. Pecuniam [Col. 1204D] namque nummularii quadripertito modo examinant, utrum aurum probatum sit, utrum purum, nec aliquo fuco falsitatis introrsus vitiatum, an regis potius quam tyranni inscriptione signatum sit, vel etiam plenissimi ponderis aequalitatem gerat: quae omnia in magni patrisfamilias pecunia, id est, in nostri redemporis doctrinis a nummulariis, a sanctis videlicet et eloquentissimis viris, superni ignis examine perquiruntur. Quaeritur ergo in uniuscujusque scripturae nummo, utrum aurum probatissimum sit, unde arca Domini valeat exornari, vel etiam totius sanctuarii opus resplendeat, ut videlicet in ea spiritalis intelligentiae nitor emineat, quo divina lex intelligatur et totius Ecclesiae pulchritudo coruscet. Quaeritur utrum purum sit et nullo falsitatis fuco introrsus [Col. 1205A] vitiatum, ne forte alicujus haereseos perversum dogma nitore eloquentiae tectum, et quasi spiritalibus sensibus immistum interius lateat obumbratum, et dum putat se quis divini verbi percipere nummum, virosi dogmatis percipiat exitiabile malum. Quaeritur an regis in eo sit inscriptio, an tyranni, quia scilicet hoc a doctissimis viris in hujusmodi scripturis solertissima indagatione perscrutatur, utrum ad salutem animae pertineant et regis nostri, qui salvator vel salutaris dicitur, salutaria monita habeant, ne forte, postpositis his, antiqui hostis quaedam noxia machinamenta habeant, et dum sequendus sit is, qui ait, Data est mihi omnis potestas in coelo et in terra (Matth. XXVIII), qui per humilitatem terrena coelestibus sociavit, ille, quod absit, sequatur qui dum per tyrannidem [Col. 1205B] similis Altissimo arroganter esse voluit, divino justissimo judicio ad inferiora dilapsus infeliciter ruit. Quaeritur etiam a talibus nummulariis, utrum tanti patrisfamilias nummus plenissimi ponderis aequalitatem gerat, id est, utrum doctrina quaelibet propheticis atque apostolicis doctrinis concordet, ne forte illis quodammodo dissentiens aut superflua quaeque aut minus plena promulget, quoniam et donaria auri et argenti quae in opere tabernaculi a populo offerebantur, a legislatore ad pondus sanctuarii appensa suscipiebantur. Unde datur intelligi eas scripturas sive doctrinas, vel etiam opera a vero legislatore, mediatore videlicet Dei et hominum, veraciter intra sanctam Ecclesiam esse suscipienda, [Col. 1205C] quae a pondere sanctuarii, id est ab antiquorum patrum norma, nequaquam sunt sensibus vel operibus disgregata. Haec ergo omnia dum singillatim sive in libris qui inscribuntur Gesta Patrum, sive in omnibus passim dogmatibus fuerint prudenti examine quaesita et summa industria reperta, confidenter sunt eorumdem librorum dogmata vel testimonia ad res dubias confirmandas in medium deducenda; nec poterit talis pecunia a quolibet improbari, quae per tales trapezitas tanti examinis indagatione valuit approbari.



CAPUT XII. De eo quod Dionysius presbyter ecclesiae Ascalonitanae in eadem synodo retulisse fertur, quemdam monachum coram imagine sanctae Mariae semper virginis lucernam illuminasse, et post tertium vel quintum seu etiam sextum mensem redeuntem inexstinctam reperisse.
[Col. 1205D]

Legitur denique in ejusdem synodi lectione Dionysius presbyter ecclesiae Ascalonitanae in saepe memorata synodo retulisse quemdam monachum coram imagine beatae Dei genitricis Mariae lucernam concinnasse, et post quartum vel quintum nec non et sextum mensem inexstinctam reperisse. Qui relatus dum, sicut et caetera quae ibidem relata sunt, non ob aliud fuerit allatus, nisi ob imaginum stabiliendam adorationem, nec de eo sicut nec de caeteris eadem imaginum adoratio quemdam poterit obtinere vigorem, quippe cum et de ejus fide qui id retulerit, et de facto utrum factum sit, et de tempore, quando factum sit, et de loco ubi factum sit, et de modo quemadmodum [Col. 1206A] factum sit, penitus dubitetur. Nam dum prorsus an id quod retulit idem presbyter in veritate gestum sit ignoretur, etiamsi in veritate gestum fuisse probaretur, sollicitius indagandum esset quonam modo gestum fuisse perhiberetur, quoniam quidem miracula interdum per reprobos, interdum etiam per aerias potestates, plerumque tamen per sanctos quosque sive per angelica ministeria fiunt. Quod si quodam antiqui hostis flexuosissimo machinamento actum est, non solum ex eo minime poterit imaginum adoratio astrui, sed etiam cum auctore suo cunctisque ejus illusionibus perpetuo debet abjici; si vero per angelicos apparatus gestum est, ut pleraque signa fieri solent, nec ex eo quidem rei cujusdam irrationalis adoratio poterit inolescere, quoniam [Col. 1206B] credibilius quidem est hoc miraculum loci sancti reverentia potius quam alicujus imaginis praesentia gestum fuisse, si tamen gestum est. Venerabiliores enim sunt basilicae imagine, et reverentiora sunt loca cultibus mancipata divinis, quibuslibet picturis, Domino attestante, qui majus dixit esse altare quam munus quod in eo offertur, majusque esse templum auro quod in eo est, quia templo et altari aurum sive munera consecrantur. Legimus namque beatum Gregorium dixisse quod in quadam basilica ingruente insolentissima aquarum alluvione earumdem aquarum incursus usque ad fenestras pervenerint, easque intus Domini virtute resistente minime intrare potuisse, et luminaria quae a custodibus basilicae dudum [Col. 1206C] fuerant exstincta, ab eisdem custodibus postmodum illuminata reperta fuisse: quod quidem miraculum non imaginis cujuslibet, sed sancti loci reverentia factum fuisse perhibetur. Si ergo id miraculum quod Ascalonitanae ecclesiae presbyter erga imaginem apparuisse retulit ob eamdem imaginem apparuisse constaret, non ideo imagines adorandae forent, quoniam non omnia per quae vel in quibus miracula apparuere adoranda creduntur; si ergo omnia in quibus vel per quae miracula quaedam apparuere adoranda sunt, pene nihil remanebit quod non adoretur: quippe cum tot tantisque modis pene in omnibus creaturis divina miracula ostensa sint, in quibus huic nostrae disputationi immorari otiosum est, quoniam in superioribus hujus operis partibus ex hac re aliquantulum [Col. 1206D] Domino annuente disputatum est.



CAPUT XIII. Quod haec synodus nullatenus aequiparari possit Nicaenae synodo, quanquam in eodem sit agitata loco, sicut Joannes presbyter adulanter dixisse perhibetur, quippe cum ab ea non solum in caeteris, sed et in symbolo discrepare noscatur.

Quanquam igitur haec synodus in Nicaea Bithyniae urbe sit agitata, nequaquam secundum illorum ostentationem, et secundum Joannis presbyteri adulationem aequiparari valet sanctae Nicaenae synodo, quoniam cum in pluribus ab ea discordet, nec in symbolo quidem ei omnino concordat. Habet enim haec in suae fidei professione nova verba quaeque et inusitata quae a sancta Nicaena synodo nequaquam in symbolo sunt annotata, de quibus in tertii hujus [Col. 1207A] operis libri exordiis prout valuimus, Domino opitulante, disputavimus. Habet etiam post confessionem sanctae Trinitatis confessionem quoque adorandarum imaginum inditam, quam neque in prophetarum oraculis, neque in evangeliorum tonitruis, neque in apostolorum dogmatibus, neque in anteriorum sanctarum synodorum relatibus vel quorumlibet orthodoxorum patrum doctrinis uspiam reperimus insertam. Longe quippe et ultra quam dici potest, longe ab illa haec distat, praesertim cum illa Ecclesiam catholicam ab errore reducat, ista e contrario in errorem inducat; illa a periculosissimo Arrii naufragio eam depellat, ista eam in adorandarum imaginum naufragium coactam impellat; illa Filium Patri esse consubstantialem et coaeternum perdoceat, ista res [Col. 1207B] insensatas adorare percenseat; illa secundum divinitatem coaequalem Patri Filium affirmet, ista quaslibet picturas arcae testamenti Domini, cruci Dominicae, corporis et sanguinis Dominici sacramento, vel caeteris sacratissimis rebus coaequales esse deliret; illa in tribus coaequalibus, coessentialibus, coaeternis personis unam divinae majestatis substantiam adorandam saluberrime sentiat, ista imagines secundum servitium sanctae Trinitatis adorandas impudenter dicat; in illa damnentur Arriani dogmatis errores, in ista nihilominus abdicentur istorum majores; in illa exsecrentur eorum blasphemiae, qui Filium coessentialem Patri pertinaciter nec credunt, nec fatentur, in ista abominetur eorum puritas qui spreta picturarum adoratione soli Deo se servituros [Col. 1207C] strenua mente et devoto pectore profitentur; in illa post confessionem sanctae Trinitatis remissio peccatorum, carnis resurrectio et vita futuri saeculi a pontificibus perdocetur, in ista post confessionem ejusdem sanctae et unicae Trinitatis imaginum adoratio incompetenter statuitur; in illa sive in caeteris synodis pro defunctis fidelibus Deo sacrificium offerri non prohibetur, in ista defunctis prodecessoribus sive parentibus a filiis vel successoribus anathemata ingeruntur; et ut caetera taceamus quae recensere longum est, in illa CCCXVIII fuere pontifices, in ista, ut ipsi asseverant, CCCVI. Unde non immerito haec ab illa duodenario numero subtracto distat, sive quia idem numerus duos in se perfectos numeros habet, [Col. 1207D] sive quia in ternario quem quater habet, et in quaternario quem ter habet, mysterium sanctae Trinitatis in quatuor evangeliis et quatuor evangeliorum fontem eamdem sanctam Trinitatem esse demonstrat; sive quia idem duodenarius numerus omnem disciplinam dignoscentem et discernentem creaturam atque creatorem et ad superna ducentem, quae illi synodo penitus deest, hoc modo demonstrat. Est autem creator Deus, ex quo omnia, per quem omnia, in quo omnia, dicente Apostolo: Quoniam ex ipso, et per ipsum, et in ipso sunt omnia (Rom. XI), et ideo [Col. 1208A] Trinitas Pater et Filius et Spiritus sanctus; creatura vero partim est invisibilis, sicut anima, partim visibilis, sicut corpus, invisibili ternarius numerus tribuitur: quare diligere Deum tripliciter jubemur, ex toto corde, ex tota anima, et ex tota mente (Deut. VI, Levit. XIX); corpori quaternarius propter evidentissimam naturam ejus, id est, calidam et frigidam, humidam et siccam. Universae ergo creaturae septenarius, cui adjuncta sanctae Trinitatis cognitione denarius numerus perficitur, in quo est omnis sapientiae disciplina, quae ad homines erudiendos pertinet, creatorem creaturamque dignoscere, et illum colere dominantem, istam subjectam fateri. Ac per hoc adjunctis huic disciplinae duobus eminentissimis praeceptis, dilectionis Dei videlicet et proximi, duodenarius [Col. 1208B] numerus perficitur. Nam etsi praefato septenario numero, in quo humanam naturam partim visibilem, partim invisibilem demonstrari diximus, quinque legis libri per quos ad Dei cognitionem et ad dilectionem Dei et proximi venitur addantur, duodenarius nihilominus numerus completur: cui si quatuor evangeliorum libri adjungantur, ad sextum decimum numerum ordo protenditur, quoniam et idem duodenarius partibus suis multiplicatus ad sextum decimum numerum pervenit, assumpti enim sex quos bis habet, et duo quos sexies habet, et tres quos quater habet, et quatuor quos ter habet, et unus quem duodecies habet, sextum decimum numerum efficiunt, ut per has quinque partes in quibus quinque librorum figura tenetur, et septem in quibus creatura visibilis [Col. 1208C] et invisibilis demonstratur, et quatuor in quibus sancta evangelia designantur, ad sextumdecimum numerum perveniatur; ubi et in decem decalogi praecepta, et in sex totius perfectionis summa quae in novo Testamento per mediatorem Dei et hominum data est, ostenditur, ut per duodecim apostolorum, et per quatuor evangeliorum, et per sedecim nobilissimorum vatum qui libros habent tonitrua, ad unius solummodo Dei culturam et adorationem, spretis cunctis vanitatibus mortalium, mentes erigantur.

Cum ergo sint duodecim patriarchae, duodecim minores prophetae, duodecim etiam apostoli, [a 1Kb] et plures hujuscemodi qui in divinis litteris ab studiosis lectoribus indagari possunt, sunt etiam in eodem numero [Col. 1208D] multa quae ad physicos pertinent collocata. Sunt namque in zodiaco circulo duodecim signa, quae illum quasi quidam gemmarum ordines ambiunt; [b 1Kb] sunt duodecim venti mundum in circuitu ternatim per quatuor coeli partes perflantes; sunt duodecim menses, quibus annus perficitur; sunt duodecim horae quibus dies completur, et plura hujuscemodi quae ab eruditis viris et secundum saecularium litterarum cognitionem indagantur, et spiritaliter secundum ecclesiasticam doctrinam intelliguntur. Nam si forte aliquis hujus nostri operis obtrectator nos mordere [Col. 1209A] nitatur, eo quod de physicis, de his videlicet quae in mathematica habentur, exempla posuimus, legat beatum Hieronymum, et nos aut cum eo mordeat, aut ejus doctrinam caeterorumque Patrum sequentes litterarum non nescios recognoscat. Ait enim idem doctor dum de veste sacerdotali disputaret: »Rationale in medio positum terram edisserunt, quae ad instar puncti licet omnia in se habeat, tamen a cunctis vallatur elementis; duodecim lapides vel zodiacum interpretantur circulum, vel duodecim menses, et singulis versiculis singula assignant tempora, et his ternos deputant menses. Nec alicui gentilis videatur expositio. Non enim si coelestia et Dei dispositionem idolorum nominibus infamarunt, idcirco Dei neganda est providentia, quae certa lege currit [Col. 1209B] et fertur et regit omnia: et in Job Arcturum et Orionem et Mazuroth, hoc est, zodiacum circulum, et caetera astrorum nomina legimus, non quod eadem apud Hebraeos vocabula sint, sed quia nos non possumus quae dicuntur nisi consuetis vocibus intelligere.« Est quoque hic numerus multis mysteriis consecratus, quae singula retexere brevitatis studio non valemus, et ut nosse possimus, ideo huic istorum synodo duodecim pontifices minus fuisse quam illi sanctae Nicaenae synodo, quia duodecim apostolorum sacratissima praedicatione sive auctoritate, quibus illam prorsus constat esse munitam, istam constat esse in plerisque extraneam; et quibus illa adhibitis quasi quibusdam inexpugnabilibus turribus exornata ad altiora consurgit, his ista minus inventis [Col. 1209C] mutilata ad deteriora decurrit; illa his duodecim gemmis in quibus duodecim tribuum nomina, antiquorum patrum videlicet notitiae vel exempla virtutum, scripta sunt, exornatur, quibus ista penitus carere dignoscitur; his duodecim portis illius pulcherrimae civitatis, sacratissimarum scilicet constitutionum, arcana penetrantur, quae in ista nequaquam habentur. Nullam ergo inter illam et istam meritorum reperire quivimus concordantiam, praeter nominis solummodo consonantiam, ut et illa eo quod in metropoli Bithyniae urbe Nicaea ad profectum Ecclesiae agitata est Nicaena, et ista quia ibidem, quanquam alio voto disparique merito gesta est, appelletur nihilominus Nicaena. Non enim nominum consonantia unam semper vim habere creditur, quoniam [Col. 1209D] pleraque sanctorum et illustrium virorum nomina quibuslibet ignobilibus hominibus indita reperiuntur, quippe cum nequaquam nomen meriti irroget aequalitatem, sed meriti aequalitas nominis proroget dignitatem. Cum ergo ideo eam magnis attolere meritorum insignibus affectent, quod in eodem quo pridem sancta synodus fuerat, haec quoque sit agitata loco, advertant non unum semper esse sicut nec nominis alicujus, ita etiam nec loci cujuslibet meritum. Quoniam cum non homines pro locis, sed loca pro hominibus sicut et caeterae terrenae creaturae facta sint, non eis praebent emolumenta situs locorum, sed eminentia meritorum, nec plurimum valet loci cujuslibet sanctitas, si tamen in hominibus sit actuum [Col. 1210A] meritorumque impuritas. Possunt enim in his eisdemque locis et a pravis prava quaeque, et a rectis recta quaeque peragi. Nam in urbe quae fuit metropolis Aegypti quae a Titanibus, id est, a Gigantibus condita fuisse perhibetur, et ab eis Thanis vocata, multa atque stupenda a Moyse divini nominis invocatione sunt peracta miracula, et a Magis Pharaonis aeriarum potestatum insolentissimis exercitiis multa peracta praestigia, in ejusdemque Thaneos suburbiis, et a sanctis viris Moyse videlicet et Aaron memoranda sunt gesta prodigia, et a daemonum cultoribus nefariis quibuslibet consecrationibus sive invocationibus infausta figmenta, sicque loci communio nullum illis valens afferre praejudicium, et istis pia quaeque agentibus, et illis probrosa quaeque perpetrantibus [Col. 1210B] commune praebuit hospitium. Urbs itaque Samariae Luza, quae a sancto patriarcha Jacob Bethel, id est domus Dei, vocabulum sortita est, in qua idem patriarcha scalam de terra ad coelum usque tangentem, angelosque Dei ascendentes et descendentes per eam vidit, postmodum vitulos aureos in offendiculum domus Israel habuit, quos ibi regum pessimus Jeroboam colendos constituit, et locus de quo vir sanctus ait: Vere Dominus est in loco isto, et ego nesciebam (Gen. XXVIII), et quem stupore magno admirans terribilem esse dixit, nec aliud ibi esse nisi domum Dei et portam coeli, postea factus est domus idoli, et Israeliticae genti causa periculi, nec erecti a patriarcha lapidis consecratio, nec sacri unguinis delibutio, nec reverendi [Col. 1210C] nominis appellatio nefandi regis Jeroboam nequitiam a perversa actione cohibuit, sed locum quem a tanto patriarcha admiratum scivit, idolis polluere non formidavit. Unde datur intelligi, facile potuisse in Nicaea Bithyniae urbe, ubi pridem sancta fuerat synodus celebrata, perversum adorandarum imaginum constitui dogma, si in Bethel a nequissimo rege Jeroboam potuerunt idola poni, ubi Jacob domum Dei esse dixit et portam coeli; et si illic in posterum tanti patriarchae consecratione nullum valuit locus obtinere vigorem, nullam his temporibus Bithyniae urbs in hac parte antiquorum Patrum valebit habere defensionem, sed hominum diversissimis huc illucque vergentibus permutationibus loca pro hominum qualitatibus et a sanctis posse sanctificari, et a peccatoribus [Col. 1210D] pollui manifestum est. Legimus domum Dei in Silo ab Eleazaro et Phinees sacerdotibus arcae testamenti Domini sive tabernaculi collocatione sacrificiorumque jugibus oblationibus consecratam, et postmodum ab Ophni et Phinees filiis Heli sacerdotibus perpetratione nefandorum operum inquinatam. Legimus quoque Salem nobilissimam quondam urbem, quae postea Jebus sive Solyma, quae nunc per derivationem Hierosolyma vocitatur, primam post diluvium a sancto viro Sem, qui postea, ut ferunt, Melchisedech vocatus est, conditam et inhabitatam, et postmodum ab exsecrabili gente Jebusaeorum subactam, et longo tempore usque ad David possessam. Legimus quoque sacratissimum ac reverentissimum [Col. 1211A] templum Domini a David sanctissimo vatum dispositum, et a Salomone dedicatum, angelorum excubiis frequentatum, divinis oraculis illustratum, sacratissimarum caeremoniarum perpetuis observationibus praeparatum, quod ob tot charismatum insignia ab antiquis patribus fuerat veneratum, a subsequentibus quibusque ejusdem generis pessimis regibus idolorum sordibus caeterisque flagitiis, proh dolor! inquinatum, et ubi Dominus sanctuarium suum et locum habitationis gloriae suae constituerat, Manasses rex duodecim signis omnique militiae coeli aras erexit. Post restaurationem quoque sui et Aggaei sive Zachariae prophetiam eamdem quoque domum a Graecorum regibus legimus fuisse profanatam, nec a perpetrandis rebus illicitis illarum [Col. 1211B] aetatum homines loci compescuit reverentia, quorum mentes diabolicarum illecebrarum infecerat saevitia. Judaeorum nempe catervae quae meritorum insignibus carentes templi solummodo se munitione tueri arbitrabantur, his per Jeremiam a Domino verbis arguuntur: Nolite, inquit, confidere in verbis mendacii, dicentes: Templum Domini, templum Domini, templum Domini est, et caetera (Jerem. VII). Si ergo ad novi Testamenti tempora veniamus, easdem quoque sanctorum locorum a pravis hominibus profanationes perpetratas fuisse reperiemus, cum videlicet in crucis rupe sive in loco resurrectionis vel etiam in specu Betheleem, ubi Dominus parvulus vagiit, idola posita fuisse a gentilibus perhibeantur. Ait enim beatus Hieronymus: »Ab Adriani temporibus [Col. 1211C] usque ad imperium Constantini per annos circiter CLXXX, in loco resurrectionis simulacrum Jovis, in crucis rupe statua ex marmore Veneris a gentilibus posita colebatur, existimantibus persecutionis auctoribus quod tollerent nobis fidem resurrectionis et crucis, si loca sancta per idola polluissent. Bethleem nunc nostram et augustissimum urbis locum, de quo Psalmista canit: Veritas de terra orta est, lucus inumbrabat Tamuz, id est, Adonidis, et in specu ubi Christus quondam parvulus vagiit, Veneris amasius plangebatur.« Si ergo nativitatis Christi locum Adonidis lucus potuit inquinare, quid mirum si sanctae synodi locum perversae conventionis turba potuit ad res illicitas statuendas usurpare? Et [Col. 1211D] si Calvariae montis locum, quem Christus ad crucis tropaeum pergens glorioso calle calcavit, a gentilibus positum Veneris simulacrum foedavit, quid mirum si locum quem quondam sanctorum Patrum insignis caterva ad fidem catholicam roborandam insedit, demens postea sacerdotum multitudo ad novas et Ecclesiae contrarias constitutiones roborandas appetiit? Et si locum resurrectionis quem Christus resurgendo angelicosque coetus mortalibus ostendendo dicavit, Jovis simulacrum profanavit, quid mirum si imaginum adoratio a dementibus quibusque in eadem sit statuta urbe Bithyniae, in qua Christus pridem a venerandis praesulibus praedicatus est unius cum Patre esse substantiae? His itaque documentis potest approbari quod non secundum illorum jactantiam [Col. 1212A] locorum quaedam vis unam possit habere semper constantiam, quia nec homines cum sint mutabiles, unius semper retinentur tenacitatis rigore constricti, praesertim cum et Judas qui quondam fuerat apostolus, postmodum effectus est apostata; et Paulus qui quondam fuerat Saulus et persecutor, postea effectus est doctor gentium et praedicator; et loca quae pridem fuerant divinis cultibus mancipata, postea fuerint a gentibus profanata; et explosis plerumque profanationibus loca quae impura credebantur, divinis postmodum cultibus mancipentur. Insolenti praeterea desiderio tam isti quam eorum prodecessores synodum ambiunt agitare, eamque sex venerabilibus synodis quae pro quibusdam Ecclesiae utilitatibus diversis temporibus, sed non diversa [Col. 1212B] fide a sanctis viris agitatae sunt associare, et septimae synodi nuncupatione censeri. Nam dum et illi et isti in hac re importune credantur inhiasse, neque illi neque isti hanc ad suae ambitionis effectum valuerunt perducere. Cupientes ergo illam quae ab eorum prodecessoribus incaute et enormiter gesta est abolere, et suam quae inepte et stolide nihilominus gesta est statuere, paradigma cujusdam retulere. Qui sex aureis nummis septimum volens associare, dum admittere nisus est aureum, aereum loco aurei dicitur admisisse; quo isti expulso aureum aureis se gloriantur associasse; qui si diligenter advertant dum nisi sunt loco aerei ingerere aureum, intulisse creduntur stanneum, et septimum synodi numerum quem prodecessores eorum aenea synodo voluerunt complere, [Col. 1212C] stannea isti nihilominus synodo applicata moliuntur adimplere, sed repulso a septimi numeri mysterio nummo aereo, abacto quoque stanneo, soli tantummodo sex remanebunt, quos et numeri perfectio et fulgor catholicae eruditionis illustrat, in quibus et in fidei puritate purissimum aurum rutilat, et in numero perfectionis gloria regnat: quoniam in senario numero, qui utique perfectus est, perfectionem Ecclesiasticae praedicationis habere videntur, ut in tribus, quod est ejus medietas, sanctae Trinitatis confessio declaretur, in duobus, quod est ejus tertia pars, duorum testamentorum sive duorum talentorum, intellectus videlicet et operationis munus a sancta et unica Trinitate concessum innuatur; porro in uno, quod est sexta ejus pars, sive veteris hominis conditio, [Col. 1212D] qui sexto die formatus est, sive novi assumptio, quem pro salute mundi sexta aetate saeculi Filii persona suscepit, evidentissime demonstratur, sicque in his sex sacratissimis synodis et sanctae Trinitatis mysterium praedicatur, et duorum testamentorum consonantia vel intellectus et operationis munus habetur et Dominicae incarnationis pro humana salute fides perdocetur, et quia nihil horum illis deest, senarii numeri perfectione muniuntur. Jam vero quia tam ardenti desiderio suam synodum antiquis synodis cupiunt associare, associari haec quidem antiquae cuidam Ariminensium synodo atque annumerari potest, quoniam sicut in illa confessio abdicatur, ita in ista solius Dei cultores et veri adoratores [Col. 1213A] exsecrantur; et sicut in illa diversarum in Trinitate substantiarum perniciosissimum dogma statuitur, ita in ista diversarum rerum cultus et adoratio soli Deo debita percensetur. Sit ergo in hujuscemodi numero prima synodus Ariminensium, secunda illa quae ab istorum prodecessoribus pro basilicarum abolendis ornatibus gesta est, tertia haec quae ab istis ob imaginum cultum et adorationem in urbe Nicaea agitata est: ita duntaxat ut prima sit nummus aereus, secunda stanneus, tertia plumbeus, quoniam cum habeant inter se temporum distantiam magnam; tamen habent quorumdam errorum consonantiam. At si istorum fastu et ostentatione secunda abjicitur, nos quoque eis ad eam ex hoc numero abjiciendam adminiculum praebeamus: et prima sit, [Col. 1213B] ut praefati sumus, Ariminensium, secunda vero haec quae ab istis gesta est, prima videlicet, ut praefati sumus, nummus aereus, et quia illa contemnitur, secunda istorum quae plumbei nummi locum tenet, computetur; atque his postpositis, sex tantummodo nos sanctis universalibus synodis et localibus conciliis, quae ab his nec fide nec praedicatione dissentiunt contenti simus, et ad tremendi examinis ultimique diei nos fidei integritate et bonorum operum incrementis omnino terrificum praeparemus adventum, qui ejus glorioso reditu celebrabitur, de quo ab angelis, apostolis dictum est: Viri Galilaei, quid statis aspicientes in coelum? hic Jesus qui adsumptus est a vobis, sic veniet quemadmodum vidistis eum euntem in coelum (Act. I).



CAPUT XIV. De eo quod Gregorius Neocaesareae episcopus ait: Laetentur et exsultent et praesumant qui veram Christi imaginem benigno animo facientes et diligentes et venerantes ad salutem animae et corporis offerentes, quam ipse sacrificii perfector et Deus nostram ex nobis ex toto suscipiens massam secundum tempus voluntariae passionis in signum et in memoriam manifestam suis tradidit discipulis.
[Col. 1213C]

Gregorii igitur Neocaesareae episcopi inutile dictum et imperitiae nubilo tectum ac ineptiae involucris obsitum, in eo quoque reprehenditur quod ait: Laetentur et exsultent et praesumantur qui veram Christi imaginem facientes et diligentes et venerantes ad salutem animae et corporis offerunt, et caetera. Quid [Col. 1213D] namque in hac ditione, laetari et exsultare, sit in promptu est intelligere; quid vero sit quod adjunctum est, et praesumantur, nullius penitus sensus lectori ingerit indicium, quia et a sensuum regulis est alienum, et a Latinae locutionis integritate penitus extraneum: quippe cum si de praesumptione dicere voluit, non duobus praecedentibus hoc tertium valeat in sensus sapore cohaerere, nisi forte illos dixit laetari et exsultare, qui rem illicitam et a sanctis patribus prohibitam adorare praesumunt, et qui tantae praesumptionis instigantur stimulis, ut in adoratione rerum sensu carentium cunctis contraire videantur authenticis Scripturis. O demens episcopi dictio et risu digna! quae quam dixerit veram Christi imaginem non evidenter ostendit. Qui si hanc dixit veram [Col. 1214A] quae ab artificibus ex diversis materiis fit, absurdissime et incompetenter locutus est, cum praesertim liquido pateat neminem mortalium veram Christi posse formare imaginem. Cum enim vera dicitur, multum ab hac quae ab artificibus fingitur elongatur, quoniam quantum veritas a falsitate differt, tantum vera Christi imago ab ea distat, quam artificis docta sive indocta manus pro captu ingenii format. Si vero de corporis et sanguinis Dominici mysterio quod quotidie in sacramento a fidelibus sumitur dicere voluit, quod inter ipsam quidem suarum nugarum conglomerationem pene patefecit, cum ait: Quam ipse sacrificii perfector et Deus nostram ex nobis ex toto suscipiens massam secundum tempus voluntariae passionis in signum et in memoriam manifestam [Col. 1214B] suis tradidit discipulis, et in hoc quoque non mediocriter erravit. Non enim imaginem aut aliquam praefigurationem, sed semetipsum Deo Patri pro nobis in sacrificium obtulit, et qui quondam sub umbra legis in agni immolatione, sive in quibusdam rebus imaginarie praefigurabatur offerendus, veraciter ea consummans quae de se vatum oraculis prophetata sunt, Deo Patri est victima salutaris oblatus, nec nobis legis transeuntibus umbris imaginarium quoddam indicium, sed sui sanguinis et corporis contulit sacramentum. Non enim sanguinis et corporis Dominici mysterium imago jam nunc dicendum est, sed veritas, non umbra sed corpus, non exemplar futurorum sed id quod exemplaribus praefigurabatur. Jam secundum Canticum canticorum aspiravit dies, [Col. 1214C] et amotae sunt umbrae (Cant. II), jam finis legis ad justitiam omni credenti Christus advenit, jam legem adimplevit, jam qui sedebat in regione umbrae mortis, lucem magnam vidit, jam velamen faciei Moysi decidit, et velum templi scissum arcana nobis et ignota quaeque ostendit, jam verus Melchisedech, Christus videlicet, rex justus, rex pacis, non pecudum victimas, sed sui nobis corporis et sanguinis contulit sacramentum. Nec ait: Haec est imago corporis et sanguinis mei, sed: Hoc est corpus meum, quod pro vobis tradetur; et: Hic est sanguis meus, qui pro multis effundetur in remissionem peccatorum (Matth. XXVI). Cum ergo, ut praefati sumus, nec artificum opus vera Christi possit imago dici, nec corporis [Col. 1214D] et sanguinis ejus mysterium quod in veritate gestum esse constat non in figura, merito aut in quolibet horum aut in utroque Gregorius Neocaesareae episcopus reprehenditur, qui tot indiciis tantisque documentis talem ineptiam protulisse convincitur. In eo ergo quod idem episcopus ait de Christo: Quam ipse sacrificii perfector et Deus nostram ex nobis ex toto suscipiens massam, justa est reprehensio, quoniam cum massa perditionis genus humanum dicatur cum originali peccato, incaute nostram ex nobis ex toto Christum suscepisse massam idem episcopus profatus est: quia videlicet quanquam Christus totam humanam naturam, carnem videlicet cum sensibus suis, et animam cum ratione sua, non divinitate in humanitatem conversa, neque humanitate in divinitatem [Col. 1215A] mutata, sed permanente utriusque naturae proprietate, Deus verbum hominem in unitate personae susceperit, hominis tamen originale peccatum non suscepit, ac per hoc absurdum est dicere nostram ex nobis ex toto eum suscepisse massam. Ideo ergo nostram ex nobis totam minime suscepit massam quia originalis peccati quo omne hominum genus ante baptismum connexum tenetur, nequaquam suscepisse credendus est noxam. Tanta ergo illius antiqui peccati est cum quo nascimur massa, ut si particulatim diligenti consideratione dividatur, omnia in eo criminalia possint inveniri peccata. Nam et superbia est illic, quia homo in sua potius esse quam in Dei potestate dilexit; et sacrilegium, quia Deo non credidit; et homicidium, quia se praecipitavit [Col. 1215B] in mortem; et fornicatio spiritalis, quoniam integritas mentis humanae serpentina suasione corrupta est; et furtum, quia cibus prohibitus usurpatus est; et avaritia, quia plusquam sufficere illi debuit, appetiit. Quibus omnibus tanto est humanum genus irretitum, ut de legitimo etiam matrimonio procreatus dicat: In iniquitatibus conceptus sum, et in peccatis peperit me mater mea (Psal LI). Christus ergo Dei virtus et Dei sapientia naturam hominis, non peccati massam, suscepit. Sed, ut ad id redeamus unde digressi sumus, de ejusdem episcopi professione aliquantulum a nobis ambigitur, qui totam ex nobis nostram Christum suscepisse massam dixisse perhibetur, quoniam aut magna eum hoc profiteri ineruditio coegit, aut immanis error id eum proferre impulit. [Col. 1215C] Nam dum nos eum et eruditum et orthodoxum esse velimus, exemplo Domini neminem cupientes perire, si utrumvis istorum illi deest, et revera deest, mallemus id quod profatus est imperitiae potius quam schismati deputare.



CAPUT XV. De eo quod Epiphanius diaconus imaginum adorationem astruere volens, dixit: Quoniam hic titulum erigens Domini, et se ipsa tangens fimbriis tituli sicuti quidem venitur sanctum Evangelium, quoniam salutem adepta est inter medium ille et Domini imaginis, herba quaedam germinavit quae appropinquans pedem tituli omnes infirmitates curat.

Saepe jam in hoc opere diximus, quod et perspicue apparet, pene omnes eorum sententias, quas ob imaginum [Col. 1215D] adorationem in sua synodo protulerunt, quodammodo tantis esse ignaviae caliginibus interpolatas, ut eloquentia sensuque carentes difficile earum sensus lectorum attingat mentes. Cum ergo illarum ineptissimi textus compago haudquaquam ea quae profari cupiunt, evidenti sermone exprimat, habet tamen inter eadem verborum nubila quaedam perspicua indicia nominum videlicet, seu rerum notissimarum mentiones, veluti cum inter densas tenebras quorumdam torrium igniculi interlucent, ut per rerum vocabula et res notissimas lectoris animus ea quae exprimere volunt persentiat. Exprimere etenim, ni fallor, in prolata sententia Epiphanius diaconus nisus est, mulierem a profluvio sanguinis Dominicae vestis fimbriae tactu sanatam, titulum sive [Col. 1216A] imaginem in ejusdem Domini honorem erexisse, ejusdemque imaginis fimbrias se denuo tetigisse, subter quam imaginem herbam quamdam ortam fuisse, quae si paulatim succrescens summitate sua pedem contigerit erectae imaginis, cunctis aegritudinibus medetur. In quo quidem facto, si tamen factum esse credatur, nulla imaginum adoratio commendatur. Si ergo illa mulier feminei sexus facilitate et quadam animi levitate percepto sanitatis beneficio, utpote Domini semper praesentiam quaerens, eumque ubique esse posse ignorans, imaginem erexit, quis tam vecors perceptis sacrae fidei charismatibus, eumque ubique esse non nesciens ut ejus habere queat praesentiam, idcirco imaginem eriget eamque adorabit? Et si illa mundo nec dum ab idolorum [Col. 1216B] cultibus liberato visis mortuorum quorumdam hominum in urbibus statuis ob quarumdam rerum memoriam sive cultum erectis, similiter, prout valuit agere studuit, quis sanae mentis ejus actibus assensum praebebit, et Dominum non in manufactis, sed in coelo vel potius ubique esse credens talia agere curabit? Aut si forte illa superstitioso ritu habuit zelum Dei, sed non secundum scientiam, quis catholicus in fide roboratus ex ejus actibus in hac parte exempla sumet, hisque similia faciet? Aut si forte illa rudimento conversionis suae quae necdum solido cibo vesci poterat, ideo tenero cibo utebatur, ut ad percipiendum solidum cibum paulatim sumptis viribus cresceret, scilicet ut per rem visibilem et tractabilem ad invisibilis et ineffabilis Dei cultum [Col. 1216C] accederet, quis ejus in hoc facto imitator effectus, spreta solidi cibi fortitudine, ad infantiae denuo cibos cupiat esse redactus? In miraculo igitur quod in herba fit, si tamen factum fuisse credatur, quae, ut ille fassus est, cunctis aegritudinibus medetur, haudquaquam poterit illorum assertio quodammodo fulciri, quoniam non ut herbae aut imagines adorentur id factum fuisse perhibetur, sed ut infidelium mentes, spretis vanitatibus idolorum, ad verae fidei rudimenta converterentur, quoniam secundum Apostolum signa non pro fidelibus, sed pro infidelibus data fuisse creduntur. Ecclesia namque catholica, ut ad fidem cresceret, miraculis erat nutrienda, et ut ejus novella plantatio convalesceret, assiduis erat irrigationibus fovenda.



CAPUT XVI. Inutile dictum Epiphanii diaconi reprehenditur, in eo quod ait: Multa quae in nobis sacrantur orationem sacrata non suscipiunt; et post pauca: Nec plurimum sicut veneranda et honoramur et amplificamur: ipse enim signum vivificae crucis sine oratione fatur a nobis, veneranda est, et sufficiemur signum ejus accipere sanctificationem per quae facta a nobis ad eum adorationem quidam in fronte sanctificatione, et quae in aere per digitum factum signum effugari daemones speramus, similiter et imagine per nomen significationis ad primam formam honoris deducimus et osculantes eam et honorabiliter honorantes accipiemus sanctificationem, nam et sacra diversa vasa habentes has osculamur et amplectimur, et sanctificationem quamdam speramus.
[Col. 1216D]

Si videris, inquit Scriptura, virum velocem in verbis [Col. 1217A] suis, scito quia spem habet insipiens magis quam ille; et in multiloquio peccatum non deerit. Secundum hanc ergo sacrae Scripturae sententiam Epiphanius diaconus, qui in eadem synodo velox in verbis et multiloquio usus fuisse perhibetur, et spem habere insipientem magis quam se ostendit, et in multiloquio errata quaeque contraxit. Nam dum in superiori capitulo in ejus nugis a nobis aliquantulum disputatum sit, in hoc nihilominus aliquantulum disputandum est.

Disposuimus quidem in earum professionibus non verba, sed sententias discutere, nec litteraturam sed sensus ventilare, quoniam litteraturae ordinem in his infinitum est quaerere, quippe cum nulla sententia in ejusdem lectionis prolixo textu per eam [Col. 1217B] possit stare, in raris autem verborum erratibus et eruditionis lima nec dum politis facile inter sensuum errata disputatur. Ubi ergo in prolixa lectionis serie nec sensuum est puritas nec verborum integritas, difficile de singulis disputatur, quoniam in infinitum disputationis ordo protenditur. Si enim de singulis verborum erratibus disputetur dum debent arcana rimari, et ea quae ad ecclesiasticas res pertinent solerti indagatione scrutari, grammaticae artis multiplices regulae, quae in scholis discuntur, tradi videbuntur. Sed dum in hoc opere nostri itineris gressus plurimum impediatur, sive quia eorum sermonis difficultate nonnulla quid significare velint difficile deprehendantur, sive quia [Col. 1217C] eorum enuntiationes barbarismis ac soloecismis caeterisque vitiis infectas nostris disputationibus coacti, quia res exigit, interserimus, sive quia cum inter corrupta eorum verba corrupti nihilominus sensus sint, et nos verborum reprehensiones prolixitatis causa omittentes, sensuum solummodo seriem inculcemus et laboriose id, quippe cum unum pendeat ex altero, alterumque sit insertum in altero, faciamus, restat ut, annuente Domino, postposita reprehensione quae verborum vitiis accidit, sensuum tantum inordinatas conglomerationes spiritalis pugni illisione quassantes, coeptum iter et magna ex parte peractum pergamus. Ait enim praefatus Epiphanius diaconus, cujus sententiam discutere coeperamus: Multa quae in nobis sacrantur orationem sacrata [Col. 1217D] non suscipiunt. Quod quidem cum ita, ut dicitur, nullum plenum sensum habeat, hoc eum conjicimus voluisse significare ut diceret: Multa sunt in nobis sacrata quae per sacerdotis orationem vel manus impositionem minime sacrantur. Quod si ita est, qualiter verum esse possit non satis elucescit: quoniam quaecunque in Ecclesia sacrantur, sive ecclesiastici ordines, sive sacrandorum templorum dedicationes, sive caeterae hujuscemodi constitutiones, per sacerdotales ecclesiastico more consecrationes fiunt, quippe cum ad ipsam Christianae fidei nobilitatem per quam ad caeteros gradus acceditur, in ipsis infantiae rudimentis per sacerdotum manus impositiones et ad Deum orationes veniatur. Si vero de locis sive vasis vel quibuslibet utensilibus divinis [Col. 1218A] cultibus mancipatis dicere voluit, in hoc ejus dictio frustrari potest, quoniam pene nihil est in his quae enumeravimus, quod non per sacedotum orationes et consecrationes consecretur, sed et exorcismis et salis et aquae aspersione uti consuevit Ecclesia, quorum omnium consecrationes vel institutiones ab ipsis Ecclesiae rudimentis ab Ecclesiarum praesulibus traditae fuisse noscuntur, et in libris sacerdotalibus exaratae habentur. Cum ergo id idem diaconus ideo intulerit ut imagines, quarum adorationem illi prorsus roborare aestuant, de quarum utique consecratione nulla est ecclesiastica institutio, vasis vel caeteris rebus divinis cultibus mancipatis associaret, hoc introducere moliens, ut sicut haec sine orationibus consecrata, ita illas quoque sine orationibus [Col. 1218B] consecratas esse perdoceret, in eo ejus molimen cassari potest, quod istorum consecrandorum in libris sacerdotalibus scripta habetur, et per sacerdotes solemniter celebratur prisca traditio, illarum vero neque consecrandarum, neque adorandarum ulla uspiam in his quae ab Ecclesia recipiuntur habetur institutio. In eo vero quod ait: Nec plurimum sicut veneranda et honoramur et amplificamur: ipse enim signum vivificae crucis sine oratione sacra fatur a nobis veneranda est, id eum puto voluisse dicere, quod signum venerandae crucis, quod nos honorifice nobis indimus absque quadam sacerdotum oratione vel consecratione, est et tamen sacratum habetur: in quo nimirum dicto, sicut et in caeteris, non mediocrem suam demonstrat insaniam, quod [Col. 1218C] signum crucis non aliam quaerit consecrationem quam eam quae per Dei et hominum facta est mediatorem. Quod vero subjunxit: Et sufficiemur signum ejus accipere sanctificationem per quae facta a nobis ad eum adorationem quidam in fronte sanctificatione, et quae in aere per digitum factum signum effugari daemones speramus, ad id quod superius illatum est pertinet. Crucis igitur signum magnum in se habere mysterium, eique imagines non esse aequiparandas evidentibus est indiciis manifestum, et in superioribus hujus operis partibus, prout Dominus donare dignatus est, demonstratum. Nam dum imagines, ut superius diximus, nulla oratione vel manus impositione sacrentur, crucis signum [Col. 1218D] ubicunque ingeritur divini nominis invocatione infertur, et dum hae consecrationem quamdam nec habeant nec habere queant nec debeant, illud vero adeo est a redemptore mundi sacratum, ut non solum cujuspiam consecratione indigeat, sed divini nominis invocatione illatum alia quaeque consecret et benedicat. Porro quod ait: Similiter et imaginem per nomen significationis ad primam formam honoris deducimus, et osculantes eam et honorabiliter honorantes accipiemus sanctificationem, quam sit absurdum quamque a ratione alienum liquido patet. Dixit enim, imaginem per nomen significationis ad primae formae honorem, id est, ad sancti, in cujus nomine praetitulatur, venerationem posse deduci: quod fieri posse nullius rationis indiciis evidentibus [Col. 1219A] potest approbari. Si nominis tantummodo inscriptio eas ad eorumdem sanctorum quorum nomina superscribuntur, honorem deducit, ergo quaelibet res, cui sancti cujusdam nomen superscribitur, ad ejusdem sancti honorem conscendit. Ergo lapides, ligna, vestes, sive animalia quaedam quorumdam sanctorum nominibus superscripta, ad eorumdem sanctorum honorem transeunt, quorum sunt nominibus praenotata; et si nomina superscripta haec quae enumeravimus ad eorum quorum nomina sunt honorem perducere minime queunt, nec illas quoque nominum inscriptiones ad sanctorum honorem quodammodo perducunt, et si istud prudenti consideratione abnuitur, et illud solerti indigatione abjicitur. Offeruntur cuilibet eorum qui imagines adorant, verbi [Col. 1219B] gratia, duarum feminarum pulchrarum imagines superscriptione carentes, quas ille parvipendens abjicit, abjectasque quolibet in loco jacere permittit, dicit illi quis: Una illarum sanctae Mariae imago est, abjici non debet; altera Veneris, quae omnino abjicienda est, vertit se ad pictorem quaerens ab eo, quia in omnibus simillimae sunt, quae illarum sanctae Mariae imago sit, vel quae Veneris? Ille huic dat superscriptionem sanctae Mariae, illi vero superscriptionem Veneris: ista quia superscriptionem Dei genitricis habet, erigitur, honoratur, osculatur; illa quia inscriptionem Veneris Aeneae cujusdam profugi genitricis habet, dejicitur, exprobratur, exsecratur; pari utraeque sunt figura, paribus coloribus, paribusque factae materiis, superscriptione tantum distant. [Col. 1219C] Dicat mihi, quaeso, Epiphanius diaconus, qui per nominis inscriptionem imagines ad honorem primae formae deduci posse dixit, ubi haec sanctitas hujus antequam superscriberetur fuit? vel ubi illius exprobratio priusquam superscriberetur exstitit? Superscriptio itaque, quae imaginibus indi solet, secundum morem litterarum, quibus tanta vis est, ut tacite loquantur, et nonnunquam dicta absentium, nonnunquam vero praesentium sine voce edisserant, notitiam inferre valet, illis vero imaginibus quibus inditur, sanctificationem exhibere non potest. Sanctificatio enim rationalibus creaturis bonorum operum exhibitione et meritorum praerogativis conceditur; rebus vero irrationalibus et sensu carentibus, utpote sunt vasa divinis cultibus mancipata, et his [Col. 1219D] similia non superscriptione qualibet, sed sacerdotali consecratione et divini nominis invocatione accedit. Ac per hoc evidenti ratione monstratur, nullam imaginibus inhaerere posse sanctificationem per quamlibet superscriptionem, quoniam ista quae beatae Dei genitricis Mariae superscriptionem sortitur, et quae quondam despicabiliter abjecta jacuit, nunc venerabiliter adornatur, quantum valuit contemptoribus suis spreta jacens obesse, tantum nihilominus valet cultoribus suis erecta et adorata prodesse, et illa quantum posset juvare si erigeretur, tantum potest laedere cum spernitur. Quod vero ait: Et osculantes eam et honorabiliter adorantes accipiemus sanctificationem, tantum valeret quantum si diceret: Osculamur [Col. 1220A] eam et honorabiliter adoramus, sanctificationem ab ea accipere cupientes, quam nec illa habet, nec nobis impertire valet. Quanto ergo potest caeco lumen reddere, cum ipsa non videat; odoris sensu carenti odorem, cum ipsa eodem sensu careat; surdo auditum, cum non audiat; muto eloquium, cum ipsa non loquatur; debili manibus tactum, cum ipsa nihil palpare queat; claudo gressum, quo illa penitus caret; mortuo vitam, cum ipsa non vivat: tanto nihilominus nobis sanctificationem ingerere valet, qua ipsa penitus caret. In parvo vero commate, quod superest, non est diutius immorandum, quoniam pene totum in superioribus commatibus per partes videtur esse connexum. Ait enim: Nam et sacra diversa vasa habentes has osculamur et amplectimur [Col. 1220B] et sanctificationem quamdam speramus. Non enim ad homines per vasa, sed ad vasa per homines divini nominis invocatione et sacrorum mysteriorum celebratione sanctificatio venit; nec vasis imagines coaequandae sunt, quoniam in vasis, non in imaginibus, Deo sacrificium offertur. Nam si a vasis, quae utique sanctificata sunt, hominibus sanctificatio, ut diximus, minime impertitur, multominus ab imaginibus impertietur, quae nec sanctificare nec sanctificari possunt.



CAPUT XVII. Ridiculosissimum dictum Epiphanit reprehenditur, in eo quod ait: Ex proprio ventre locutus.

Quod in eadem synodo scribitur eo quod praefatus Epiphanius de quodam dixit, Ex proprio ventre locutus, [Col. 1220C] quanquam rebus ad fidem pertinentibus nullum afferat praejudicium, et huic negotio de quo sermo est nec quidquam vel irroget vel deroget, ideo tamen a nobis non est praetermissum, quoniam indoctum quid sonat et insulsum, et quia nec debent nec possunt a tali scriptura novae quaelibet constitutiones Ecclesiae prorogari, quae tot modis potest reprehendi. Omne enim quod irreprehensibile est, hoc recipit sancta catholica Ecclesia; quod autem in pluribus reprehenditur, hoc ab ecclesiastico dogmate abdicatur. Nec debet illius lectionis quae reprehensionibus et talibus nugis est plena, de adorandis imaginibus observari censura. Dixerunt nempe quemdam ex proprio ventre locutum. Quod dictum non solum a doctis verum etiam ab indoctis auribus respuitur, et veluti [Col. 1220D] anile quoddam deliramentum abnuitur. Ex corde enim ea, quae mens concepit lingua interprete producuntur; ex ventre ea administrantur quae in secessum missa egeruntur: et sicut non potest cor, quod plerumque et in divinis litteris, et in consuetudine loquentium pro mente sive sensu ponitur, escas conficere, humorum collectiones habere, ita non potest venter cogitationes concipere, easque per verba producere. Habent ergo singula membra officia sua, ut quinque sensus quinque membrorum partibus distributi sint, excepto tactu, qui quamvis in manibus sedem habere putetur, per caetera membra diffusus est. Et secundum philosophorum experientiam in corde est timor, in splene laetitia, in jecore voluptas, [Col. 1221A] in tribus ventriculis cerebri, in anteriore qui est ad faciem, sensus, in eo qui posterior ad cervicem est, motus, in eo vero qui inter utrumque est, memoria vigere demonstratur, in pulmonibus anhelandi, voces modificandi, spiritum ducendi officium habetur: ventrem autem, quem maris constat habere figuram, escarum tantum confectionibus humorumque collectionibus manifestum est inservire. Nam si forte hujusce dicti errorem his velint adminiculis fulcire, quod plerumque ventris mentio in sacris litteris reperiatur, ut est illud, Venter meus conturbatus est (Thren. I, Hab. III, Eccle. XI), sive, Ventrem meum doleo (Eccli. XXXVII), et caetera hujuscemodi, advertant nunquam hujus membri vocabulum pro locutione, sed pro aliis atque aliis rebus quae per ventrem [Col. 1221B] significantur, tropice positum, de quibus nunc disputare longum est. Illud enim, sicubi dictum est, tropologicum est, istud vero acyrologicum; per illud obumbratur allegorice veritas, per istud mutilatur sensus puritas; illud nitet mysteriis, istud squalet ineptiis. Caeterum si de Pythonibus dicere voluerunt, quos septuaginta ventriloquos transtulerunt, de quibus in Deuteronomio legitur: Non invenietur in te lustrans filium suum aut filium in igne, et divinans divinationem, augurans et aruspicans et medicaminibus infuscans, incantator, ventriloquus, et portenta inspiciens, et interrogans mortuos (Deut. XVIII), nec hoc reprehensione caret, quoniam cum illi quemdam hominem ex proprio ventre locutum fuisse dixerint, ut Pythonem, nec ab ipsius quidem Pythonis ventre [Col. 1221C] homo, sed malignus loquitur spiritus, ita duntaxat ut eodem Pythone qui ventriloquus dicitur, per os humano more loquente de ventre ejus spiritus immundi voces audiantur, et, responsa dentur, quos quidem ventriloquos in Assyriorum sive Aegyptiorum gentibus, apud quos magicae artes copiosae sunt, plures esse manifestum est.



CAPUT XVIII Contra eos qui dicunt: Qui imaginem idolorum dixerunt daemoniorum imaginibus similem, accusent Abel et Noe et Abraham et Moysen et Samuel et David, quod ipsi aliena et pagana sacrificia Deo libaverunt.

Quantum in hoc capitulo sonat, et nos ex aliis eorum dictis experti sumus, hoc introducere nituntur, ut quia a paganis quondam occisorum pecudum sacrificia [Col. 1221D] daemonibus litabantur, nec tamen ob hoc a sanctis viris in veteri lege praetermittebatur, quin et ab illis occisorum pecudum Deo victimae offerrentur, nec ideo sit praetermittendum quin intra sanctam Ecclesiam imagines adorentur, pro eo quod a gentilibus idola colebantur; sed sicut in aliis ex hoc negotio assertionibus eorum objectiones incassum adhibitae frustrantur, ita etiam haec quoque objectio incompetenter adhibita prudentis assertionis objectu frustrabitur. Manifestum est namque pridem et a sanctis viris Deo omnipotenti, et a gentilium sacerdotibus occisorum pecudum sacrificia daemonibus oblata fuisse, et antiquitus nefandorum hominum simulacra daemonico instinctu posita in delubris, et [Col. 1222A] quorumdam sanctorum imagines ob rerum gestarum memoriam et aedificiorum pulchritudines, a catholicis habitas fuisse in basilicis. Sicut ergo occisorum pecudum sacrificii usus et a sanctis ante legem patribus legitur celebratus, et in lege a Domino per Moysen est traditus, dicant ubi adorandarum imaginum usus aut ante legem a patriarchis, aut in lege per legislatorem, aut in novo testamento a Domino et salvatore, aut ab apostolis vel ab apostolicis viris sit institutus; et cum illorum celebratio tam authenticam habeat traditionem, dicant quem istarum adoratio obtineat vigorem. Qui dum hoc dicere nequiverint, rem se inutilem protulisse erubescant, et inaniter sanctorum sacrificiorum oblationi adorationem imaginum associare nisos fuisse resipiscant atque [Col. 1222B] cognoscant. Quomodo ergo potest credi imagines a catholicis ad adorandum conditas, cum nec ipsa quidem gentilium simulacra primum ad adorandum perhibeantur condita fuisse? Simulacrorum itaque usus exortus est, cum ex desiderio mortuorum quorumlibet virorum fortium aut regum aut quarumdam urbium conditorum, aut quarumlibet artium inventorum imagines vel effigies ab his qui eos dilexerant conderentur, ut posterorum vel dilectorum dolor haberet aliquod de imaginum contemplatione remedium; sed paulatim hunc errorem persuadentibus daemonibus ita in posteros irrepsisse, ut quos illi pro sola nominis memoria pingendos censuerant, successores deos existimarent atque colerent, et in his sibi daemones sacrificare illectos quosque miseros [Col. 1222C] percenserent. Hoc etiam exemplo adeo cernimus imaginum usum inolescere, ut quae prius ob ornamentum basilicarum et memoriam erant compaginatae rerum gestarum, inolescente paulatim nefario usu adeo nunc a catholicis quibusque extollantur, ut adorentur, eisque luminaria, thymiamata, primitiae vel quaedam munuscula offerantur, et, quod nequius est, ut in Graeciae partibus factum legimus, pontifices qui solum Deum adorandum, solumque colendum, illique soli serviendum praedicare debuerant, et ipsi eis se servituros fateantur, easque colant et adorent, et earum contemptores soliusque Dei cultores, verosque adoratores ob earum contemptum et haereticos judicent, et anathematizare affectent. Uno namque et pene pari modo, ut praefati sumus, adorandorum [Col. 1222D] et colendorum simulacrorum vel potius daemonum et gentilibus nequissimus usus inolevit, et catholicis, quod non sine quodam animi moerore prosequimur, adorandarum imaginum ineptissima consuetudo accrescit, et res ad aliud conditae, ad aliud videntur usurpatae. Non enim nos imagines in basilicis positas idola nuncupamus, sed ne idola nuncupentur, adorare eas et colere eisque servitium impendere recusamus, quoniam plerumque non res, sed causa rei pro scelere reputatur, dum videlicet multa quibus bene potest uti male usa in flagitium convertuntur, sicque una eademque res bene utentibus non est causa piaculi, et male utentibus est causa periculi. Sollicite ergo praecavendum est et summa industria procurandum, [Col. 1223A] ne dum quidam nostrorum quasdam res ultra quam ordo exposcit sublimare affectant, vetustissimi illius et cariosi erroris redivivi illis cineres convalescant, et victoriam quam in campo adepti sunt, intra urbis moenia perdant, subigatque civilis belli insuspicabiliter dolosa illusio, quos subigere externi hostis aperta nequivit impulsio. Cum ergo illi accusandos garriant sanctos patres, Abel videlicet, Noe et Abraham, Moysen, Samuelem et David, non eos nobis accusare libet, sed laudare, dicente Ecclesiastico: Laudemus viros gloriosos et parentes nostros in generatione sua, multam gloriam fecit Dominus magnificentia sua, a saeculo dominantes in potentatibus suis homines magni virtute et prudentia sua praediti in dignitate prophetarum, et imperantes in praesenti [Col. 1223B] populo, et in virtute prudentiae populi sanctissima verba, et caetera (Eccli. XLIV). Quis ergo tam profanam habeat mentem, ut Abel, qui ab ipso Domino justus appellatus est, accusare audeat? cujus sanguis de terra ad Dominum clamasse legitur, qui exemplar et norma est omnium justorum, qui primus persecutionem passuris sanctis praevius exstitit, et civitatis Dei quam fluminis impetus laetificat, primus fundamenta jecit. Aut quis Noe virum justum accusare praesumat? quem Dominus gratiam coram se invenisse testatur, qui secundus post Adam humani generis pater orbis exstitit reparator, et in typo Christi qui Ecclesiam diversis gentibus plenam inter mundanorum fluctuum immanes procellas gubernaturus erat, arcae diversis animantibus plenae, inter horrisonorum [Col. 1223C] fluctuum illisiones exstitit gubernator, qui tot meritorum exornatur insignibus, ut ille tantum cum Daniele et Job in die judicii liberandus dicatur, Ezechiele attestante, qui ait: Si pestilentiam immisero super terram illam, et effudero indignationem meam super eam in sanguinem, ut auferam ex ea hominem et jumentum, et Noe et Daniel et Job fuerint in medio ejus, vivo ego, dicit Dominus Deus, quia filium et filiam non liberabunt, sed ipsi justitia sua liberabunt animas suas (Ezech. XIV). In quibus tribus sanctis omnis sanctorum multitudo signatur, ut per Noe Ecclesiae gubernatores, per Danielem virgines et continentes, per Job conjugati et poenitentes innuantur. Aut quis Abraham patriarcham accusare affectet? qui est prima credentium via et beati seminis serus pater, [Col. 1223D] cui non legalis observantia, sed fides credulitatis est ad justitiam reputata; qui Trinitatem in typo videns, et unitatem in mysterio venerans, divini judicii arcana, et de conjuge anu suscipiendae sobolis stupendum miraculum audire promeruit; qui fidei cujus ipse specimen tenuit, futuras circa finem mundi angustias figuraliter sensit, cum circa finem diei terror nimius et tenebrosus super eum irruit. Aut quis Moysen legislatorem accusare praesumat? de quo scriptum est, quod esset mitissimus super omnes qui morabantur in terra, qui in typo Christi mediator inter Deum et homines consistens devicto nequissimo hoste populum de servitute Aegyptia signis ac prodigiis terribilibus liberavit. Aut Samuelem? [Col. 1224A] qui ab ipsis cunabulis Domino consecratus usque ad decrepitam senectutem in Domini militia militavit. Aut David? qui vir dicitur secundum cor Domini inventus, et in eo meritis sanctorum praelatus, ut et de Christo apertius cunctis prophetarit, et secundum formam servi ejus pater sit nuncupatus. Quorum si laudes et mysteria singillatim proferamus, ante dies quam verba cessabit. Non enim illi offerebant Deo sacrificia pagana, sed mysteriis plena, quia necdum a pagis Atheniensium pagani nuncupabantur, quando jam ab illis Deo sacrificium offerebatur, et, ut ita dixerim, necdum Athenarum urbs condita erat, nec Cecrops offerendorum sacrificiorum institutiones et ararum erectiones et daemonum appellationes gentilibus tradiderat, cum jam Abel et [Col. 1224B] Noe et Abraham Deo sacrificia obtulerant. Offerebant, inquam, sancti sive ante legem, sive sub lege, sacrificia typicis mysteriis obumbrata, quae in novo testamento per mediatorem Dei et hominum, expulsis obumbratis praefigurationibus, sunt completa, et Ecclesiae tradita, quibus usque in finem ipso auxiliante erit contenta. Cur ergo antiqui patres visibiliter sacrificaverint et carnalia sacrificia Deo litaverint, beati Augustini verbis lector agnoscat. Ait enim: »Quae sunt etiam sacra spiritalia, quorum imagines carnalem populum celebrare oportebat, ut praefiguratio novi populi servitute veteris fieret, quorum duorum populorum differentiam etiam in unoquoque nostrum licet advertere, cum quisque ab utero matris veterem hominem necesse est agat, donec veniat ad [Col. 1224C] juvenilem aetatem, ubi jam non est necesse carnaliter sapere, sed potest ad spiritalia voluntate converti et intrinsecus regenerari: quod ergo in uno homine recte educato ordine naturae disciplinaque contingit, hoc proportione in universo genere humano fieri per divinam providentiam, peragique pulcherrimum est.«



CAPUT XIX. Contra eos qui dicunt: Si sanctus Epiphanius imaginum destructor fuit et earum abominator, quomodo ejus discipuli imagines depingebant in Cypriorum insula, in templo quod ejusdem patris nomine titulaverunt, cum videlicet multa pingantur quae non adorantur, et plerumque a bona magistris mali discipuli oriantur.

Magna se in hac parte illi de quibus sermo est, [Col. 1224D] ad suum errorem tuendum armorum reperisse gratulantur instrumenta, eo quod in insula Cypro a cujusdam sancti viri Epiphanii discipulis basilica dicatur fuisse depicta, quasi nulla res possit pingi quae non continuo debeat adorari. Cum ergo imaginum habendarum vel non habendarum usus non praejudicet catholicae fidei puritati, constat eumdem Epiphanium sive alium quemlibet sanctum virum, nec imaginum fuisse destructorem, nec earum adoratorem, discipulosque ejus vel quoslibet catholicos viros non ideo basilicas colorum fucis depinxisse, ut picturae adorarentur, sed ut ex eis parietibus pulchritudo inferretur, et rerum gestarum aspicientibus memoria ingereretur. Non enim quia Epiphanii discipuli in [Col. 1225A] insula Cypro basilicam depinxisse perhibentur, idcirco imagines adorabuntur, quoniam non omnia quae pinguntur protinus adorantur. Quae si singula adorari deberent, paucae admodum creaturae quae non adorarentur, remanerent. Cernimus namque in metallis conflatorio sive sculptorio opere, in gemmis insignibusque lapidibus mira sculptoris arte, in marmoribus caeterisque lapidibus latomorum sive sculptorum industria, in lignis caelatoris scalpello, in lithostrotis diversorum colorum per artificem compaginatis crustulis, in sericis, laneis nec non et lineis multicoloribus vestibus plumario polymitarioque opere formatas imagines. Nunquid quia praefati viri, sancti scilicet Epiphanii, discipuli in Cypro basilicam depinxerunt, idcirco omnes adorandae sunt? [Col. 1225B] aut quia illi diversis materiis locum exornaverunt divino cultui dedicatum, ideo ad singulas materias quas praemisimus pro imaginibus quae eis in subjecto sunt curvatis poplitibus, flexis cervicibus, crebrescentibus suspiriis, sublevatis reverenter ac plerumque semiclausis luminibus, a fidelibus est currendum? Non igitur consequens est ut pro eo quod illi basilicam pinxisse dicuntur, imagines adorentur. Potest etiam huic illorum objectioni aliud rationabiliter opponi, ut illorum assertio sicut aliis objectionibus nequivit muniri, ita etiam nec hac quoque depicta ab Epiphanii discipulis basilica valeat astrui, praesertim cum etsi ejusdem sancti viri discipulorum consensus a se inditas parietibus picturas adorare censuisset, nullam ejus vim censura haberet, quoniam [Col. 1225C] plerumque a bonis magistris bene discipuli educati, postmodum neglecta institutione magistrorum efficiuntur perversi. Quod si solerti indagatione quaeratur, sacrarum litterarum exemplis approbabitur. Elisaei igitur viri sancti et duplicis Eliae spiritu ditati discipulo tantus pecuniae amor irrepsit, ut percepto alienigenae munere a magistro spreto exitiabilis etiam aegritudo eum foedarit. Non illum prophetica allocutio, non magistri eruditio, non signorum terribilium ostensio, non tanti prophetae communis habitatio a tantae pestis, id est avaritiae, labe compescuit, sed avaritia quae eum invasit, lepram quoque ei cum Syri censu inussit. Judam etiam, de quo per Prophetam scriptum est: Homo pacis meae qui [Col. 1225D] edebat panem meum ampliavit adversum me supplantationem (Psal. XLI); cui quondam dictum est: Tu vero homo unanimis, dux meus et notus meus, qui simul mecum dulces capiebas cibos (Psal. LV), neglecta boni magistri eruditione, et revera boni, qui de se ipso dixit: An oculus tuus nequam est, quia ego bonus sum (Matth. XX)? et cui per David dicitur: Bonus es, Domine, bonitatem tuam doce me; de quo etiam per Jeremiam dicitur: Bonus est Dominus sperantibus in se, animae quaerenti illum (Thren. III), adeo capacis vel maxime rapacis avaritiae furor arripuit, ut magistrum prodere non distulerit, quem non verba coelestia, non vitae fontis inundatio, non signorum exhibitio, non apostolica societas, non apostolici nominis dignitas a tanti sceleris [Col. 1226A] perpetratione cohibuit; qui, cognita sui sceleris nequitia, indignam vitam digna morte finivit; de quo ait Sedulius:

Tunc vir apostolicus, nunc vilis apostata factus.
Nicolaus quoque discipulus apostolorum et inter septem una cum beato Stephano in diaconi ministerium consecratus, neglectis postmodum bonorum magistrorum doctrinis, sive bonorum condiaconorum societatibus, haeresiarches est effectus, et qui bonorum operum exercitia exemplis sive verbis, ut pote discipulus apostolorum, instituere debuit, permutatis in contrarium vicibus ipse nefandae haeresis scelus instituit, de qua in Apocalypsi scribitur: Sed hoc habes quod odisti facta Nicolaitarum, quae et ego odi (Apoc. II). Si ergo boni prophetae malus discipulus [Col. 1226B] propter avaritiam reprobatur, et boni magistri, Domini scilicet et Salvatoris nostri, discipulus fur et proditor effectus abominatur, et sanctorum apostolorum malus discipulus propter impium dogma a se institutum exsecratur, quid mirum si a bono magistro Epiphanio picturarum adorationem instituendo mali discipuli efficiuntur? Et hoc dicentes non eos reprobos judicamus, quippe cum eorum vitam et conversationem nesciamus, sed proposita conditionali particula, si picturas adorare censuerunt, in eo eos erroneos asseveramus. Aspiciamus ergo Novatum Cypriani episcopi presbyterum Novatianam haeresem condidisse, et suum arbitrium secutum sancti magistri monita sprevisse; Arium quoque a catholico magistro eruditum novimus fuisse, et postmodum [Col. 1226C] exitiabilis dogmatis grana seminasse. Quid de singulis referam? pene omnes haeresiarchas catholicorum constat fuisse discipulos, quia nequaquam in suo nomine poterat haeresim quis titulare, nisi illam suo arbitrio reperisset. Quibus exemplis colligitur, nil sancti Epiphanii discipulis magistri sanctitatem profuisse, si ab ecclesiasticis constitutionibus spreta boni magistri eruditione creduntur deviasse.



CAPUT XX. Quod adulatorie imperatorem suum sive matrem ejus apostolis coaequare nisi sunt dicentes: Sicut olim salutis nostrae rector et perfector Jesus proprios suos apostolos sancti Spiritus induens virtute emisit, sicut et nunc suos placabiles et apostolorum similes fideles nostros imperatores erexit de eodem Spiritu prudentes factos, et idoneos existentes virtute ad perfectionem nostram.
[Col. 1226D]

Sessuros cum Domino apostolos ad judicandum ejusdem Domini veridica voce reperimus: Vos, inquit, qui secuti estis me, in regeneratione cum sederit Filius hominis in sede majestatis suae, sedebitis super duodecim thronos, judicantes duodecim tribus Israel (Luc. XXII), eosque se elegisse de mundo, ut de mundo non essent, sed ut fructum plurimum afferrent, ipse Dominus attestatur: Ego vos, inquiens, de mundo elegi ut de mundo non essetis, et ego elegi vos ut fructum plurimum afferatis, et fructus vester maneat in aeternum (Joan. XV); illos esse sal terrae (Matth. V), condimentum videlicet populi, quo insulsa quaeque condiuntur, et insapida saporantur; eos lucem mundi, [Col. 1227A] qui verae lucis, hoc est Christi, fulgore suae praedicationis verbis mundi tenebras, diffidentiae videlicet caliginem, irradiarunt, manifestum est; illis a Domino et in terra per insufflationem datur, et e coelo in igne linguarumque divisione Spiritus sancti ad innuendam Dei et proximi dilectionem emittitur; illis solvendi ligandique, peccata remittendi et retinendi, mortuos suscitandi, daemones ejiciendi, infirmos curandi, caeteraque hujuscemodi opera faciendi datur potestas, et omnes gentes docendi, et in nomine sanctae Trinitatis baptizandi confertur auctoritas; illis gaudere jussum est, quod nomina eorum aeternae vitae coelestis liber inserta teneat; illis dictum est: Beati oculi qui vident quae vos videtis, et aures quae audiunt quae auditis (Luc. X), quia videlicet [Col. 1227B] secundum ejusdem Domini et Salvatoris nostri Jesu Christi veracissimum testimonium, multi prophetae et reges voluerunt videre quae illi videbant, et audire quae illi audiebant, quoniam omnium patriarcharum et prophetarum egregii coetus, quanquam redemptorem mundi venturum pro salute mundi prophetiae spiritus eruditione scirent, eumque interioris intuitus oculo quodammodo cernerent, eum tamen quem corporaliter venturum sciebant, corporaliter cernere aestuabant. Qui dum tot meritorum insignibus emineant, totque beatitudinum excellentia polleant, incassum eis illi quorum errores discutimus, imperatores suos assimilare affectant. Liquido namque patet apostolos prophetis praelatos esse; si apostolis imperatores eorum, ut illi somniant, similes [Col. 1227C] sunt, prophetis praeferuntur, qui Christum, quem corporaliter venturum sciebant, corporaliter non viderunt; si prophetis praeferuntur, redemptorem mundi corporaliter viderunt; redemptorem autem mundi eos corporaliter non vidisse, evidentissime patet: non igitur prophetis imperatores eorum praeferuntur, nec apostolis, ut illi dicunt, similes sunt. Quomodo ergo apostolis queant assimilari, cum non solum non sint eis similibus meritis aequiparati, similique sanctitatis nitore praediti, verum etiam eorum sacratissimis praedicationibus in pluribus videantur obniti? Aut quomodo poterunt eorum esse similes, quorum negligunt esse sequaces? Illi sectati sunt coelestia perpetimque mansura, isti sectantur terrestria quaeque et [Col. 1227D] caduca; illi, spreto mundo, Domino adhaerere maluerunt, isti mundi pompis ejusque fumeis gaudiis adhaerentes, plerumque Domini praecepta spernunt; illi persecutionem propter justitiam patiebantur, isti plerumque propter injustitiam persequuntur; illi tradebantur in conciliis, et flagellabantur in synagogis, isti praedicantur in subjectis urbibus, et collaudantur in populis; illorum epistolae aeternae vitae commercia gerentes ducebantur legendae per provincias et regiones, istorum imagines et effigies gentilicum et obsoletum quemdam errorem referentes adorandae circumferuntur per vicos et civitates; illi beati fore a Domino dicti sunt, cum eos odissent homines, et persecuti fuissent, et omne malum adversus eos mentientes dixissent, isti in eo se beatos putant, [Col. 1228A] quod se diligi sibique parere, seque collaudari ab hominibus videntur; illis dicitur: Beati qui nunc fletis, quia ridebitis (Matth. V); istis dicitur: Risus dolore miscetur, et extrema gaudii luctus occupat (Prov. XIV); illi gaudente mundo contristati sunt, contristato denuo mundo gavisuri sunt, isti gaudente mundo gaudent, contristato mundo contristabuntur; illi euntes in mundum, cujus figuram praeterituram praedicabant, ejus noxios actus flebant, mittentes aeterni fructus semina, isti in mundo fundati de prosperitate mundi gaudentes, amplexantur praesentis vitae prospera; illi venientes ad judicium venient in exsultatione, securi de aeterna remuneratione, portantes manipulos hominum per suam praedicationem conversorum, isti venient cum magno tremore reddituri [Col. 1228B] rationem operum suorum. Sed quid amplius immoramur? quid longius evagamur? quid de ingentibus silvis modicos flores colligimus, quorum nec millesimam quidem partem colligere valemus? Tanta est distantia inter apostolos et imperatores, quanta inter sanctos et peccatores, et cum apostoli emineant novi testamenti sanctis omnibus, multo amplius eminere creduntur peccatoribus. O adulatio, cur tanta praesumis? O oleum rancoris potius exuberans nidorem, quam lenitatis aut nectaris nitorem! a sacerdotibus venderis, a praesulibus in lectorum quorumdam capita illinis, et quod Propheta sibi adhiberi exhorruit: Oleum, inquiens, peccatorum non impinguet caput meum (Psal. CXLI), id pontificum coetus imperatorum capitibus indit, et quod evangelicae [Col. 1228C] virgines emendum dixerunt a venditoribus, hoc, proh dolor! fideles et maxime populi rectores emunt a praesulibus. Quod ergo ex eodem Spiritu, id est a sancto Spiritu, eosdem imperatores, prudentes et idoneos factos esse virtute ad perfectionem suam fatentur, manifestum est omnes fideles qui veraciter Christiani sunt, sanctum habere Spiritum, dicente Apostolo: Quisquis Spiritum Christi non habet, hic non est ejus (Rom. VIII), quod Spiritus sancti donum et post baptismum per manus impositionem infunditur, et vitae munditia secundum meritorum distantiam singulis distribuitur, dicente vase electionis: Unicuique data est gratia secundum mensuram (Eph. IV). Quanquam igitur in alio loco scribatur: Non enim ad mensuram dat Deus Spiritum (Joan. III), ad [Col. 1228D] mensuram tamen fidelibus quibusque impertitur; quod autem ait: Non enim ad mensuram dat Deus Spiritum, hoc de solo Filio qui consubstantialis est Patri et Spiritui sancto intelligatur, cui non ad mensuram spiritus datur, quoniam juxta Pauli vocem: In ipso habitare corporaliter omnis plenitudo divinitatis creditur (Col. II). Quod autem ad mensuram dari Spiritus et singulis singula distribuere, prout vult, dicitur, hoc de fidelibus quibusque dictum esse absque ambiguitate accipitur. Sed quamvis unumquemque catholicorum constet habere Spiritum sanctum, juxta quod superius memoravimus et exemplis illustravimus, nullum tamen nostrae aetatis hominem secundum apostolicae mensurae gratiam [Col. 1229A] Spiritum sanctum accepisse dicere audemus, aut affirmare valemus.



CAPUT XXI. De eo quod dixerunt: Habet enim prophetia: Ecce virgo in utero accipiet, et pariet filium (Isa. VII), hanc autem prophetiam in imaginem nos videntes, videlicet virginem in ulnis ferentem quem genuit, quomodo sustinebimus non adorare et osculari? Quis indisciplinatus mente resistere audebit? In tale osculum dignos enim nosipsos faciamus adorationis, ut non accedentes indigni Ozae supplicium subeamus.

Prophetia, quae virginem concepturam et filium parituram intonat, non jam in incertis et ambiguis est quaerenda, sed in pectore retinenda, nec ejus arcana [Col. 1229B] mysteria sunt in picturis, sed in divinis litteris earumque explanatoribus, apostolis videlicet eorumque successoribus, investiganda, et fide potius quam oculis intuenda. Non enim idem nobilissimus vates Isaias Evangelii nobis potius quam prophetiae referens saporem ait: Nisi pinxeritis et adoraveritis imagines, non permanebitis; sed ait, Si non credideritis, non permanebitis (Isa. VII). Manifestum itaque est, eum qui in mandatis divinis fidei integritate vult permanere, et ad aeternam remunerationem venire, instrumenta per quae ad haec veniat non in parietibus, non in tabulis, non in picturis, non in quibuslibet visibilibus rebus, sed in corde per fidem, in ore per confessionem, in opere per bonorum actuum exhibitionem habere debere, et credere virginem [Col. 1229C] quae Salvatorem protulit mundi, non in mundanorum artificum operibus, sed in aeterni et inenarrabilis artificis opere, id est, in coelestibus sedibus esse. Unde necesse est ut quisquis eam adorare desiderat, non in colorum fucis, non in materialibus opificiis, non in quibuslibet officinis, sed illo mentis aciem figat, quo eam cum Christo regnare constat. Nam dum illi dixerint: Hanc autem prophetiam in imaginem nos videntes, videlicet virginem in ulnis ferentem quem genuit, quomodo sustinebimus non adorare et osculari? Quis indisciplinatus mente resistere audebit? et nos pene eadem verba sono, non sensu, secuti ingerimus. Hanc autem picturam in tabula aut pariete cernentes, virginem videlicet depictam puerum in ulnis ferentem, quomodo praesumemus rem [Col. 1229D] insensatam adorare, et opus cujuslibet artificis osculari? Quis indisciplinatus tale facinus perpetrare audebit, ut adorationem soli creatori debitam creaturis impendat, et dum vult favere picturis, sacris renitatur Scripturis? Esto, imago sanctae Dei genitricis adoranda est, unde scire possumus quae sit ejus imago, aut quibus indiciis a caeteris imaginibus dirimatur? quippe cum nulla in omnibus differentia praeter artificum experientiam, et eorum quibus operentur opificia, materiarumque qualitatem inveniatur. Cum ergo depictam pulchram quamdam feminam puerum in ulnis tenere cernimus, si superscriptio necdum facta sit, aut quondam facta casu quodam demolita, qua industria discernere valemus, utrum Sara sit Isaac tenens, aut Rebecca Jacob ferens, [Col. 1230A] aut Betsabee Salomonem jactans, aut Elisabeth Joannem bajulans, aut quaelibet mulier parvulum suum tenens? Et ut ad gentiles fabulas veniamus, quae plerumque depictae inveniantur, unde scire valemus utrum Venus sit Aenean tenens, an Alcmena Herculem portans, an Andromacha Astyanacta gerens? Nam si pro alia alia adoratur, dementia est; si tamen ea quae adoranda penitus non est, adoratur, vesania est: quod utrumque cavendum est. Pingitur etiam eadem beata virgo qualiter aselli gestamine vecta, puerum in ulnis ferens Joseph praevio in Aegyptum descenderit, qualiterve ex Aegypto ad terram Israel redierit (in pluribus namque materiis haec historia inditur, et non semper in basilicis, sed interdum in vasis escariis sive [Col. 1230B] potatoriis, interdum in sericis indumentis, plerumque tamen in stragulis), nunquidnam haec omnia adoranda sunt? Cum ergo in quolibet horum imago sanctae virginis puerum tenentis pecualis animantis tergo suscepta adoratur, nunquid non ipsius animantis cum ea imago adoratur? nullo enim pacto in adorando utriusque imaginis, virginis videlicet, sive animantis, quaedam potest fieri diremptio; praesertim cum unius sint materiae, unoque artificis ingenio compaginatae, aut utriusque adoratio est spernenda, aut utraeque sunt adorandae. Sed dicet fortasse spinosulus aliquis: Haec assertio adorandi animantis frustranda est, quoniam cum quemlibet hominem cathedra susceptum aut baculo innixum causa salutationis adoramus, non cum eo cathedram neque [Col. 1230C] baculum adorare monstramur, sed homine salutato illa insalutata remanere creduntur. Cujus spinulae hoc modo quassandae sunt: Alia est definitio hominis, alia baculi sive cathedrae: quoniam quidem homo definitur ita, Homo est animal rationale, mortale, risibile, et caetera hujuscemodi; cathedra vero vel baculus non eodem modo definiuntur, sed vires sensu vitaque carentes, pro artificis experientia vel voluntate ad officia quibus necessaria sunt praeparata, et caetera hujuscemodi; ubi liquido patet aliud esse rationalem hominem salutando adorare, aliud cadram vel baculum, ut pote res insentatas, insalutata relinquere. In definitione vero virgineae sive pecualis animantis imaginis, cum utraeque sint sensu vitaque [Col. 1230D] carentes, ex una materia factae, uno eodemque artifice formatae, ita sibi mutuo cohaerentes ut sine materiae, in qua in subjecto sunt, discidio ab invicem nequeant separari, pene nulla est in definiendo distantia. In quibus cum tanta sit parilitas, tanta societas, tanta materiae unio, aut utriusque adoratio est suscipienda, aut utriusque spernenda. Cum ergo altera ab altera dirimi sine discidio nequeat, et utraeque, ne forte animantis imago adoretur, adorari non debeant, restat ut utraeque adorationis honore careant, et ornamentorum solummodo in basilicis aut in quibuslibet locis loca teneant, et aspicientibus rerum gestarum memoriam praebeant, quoniam cum tot diverticulis in tantos errores imaginum adoratio vergat, nulla eam stare intra sanctam [Col. 1231A] Ecclesiam perspicua ratio monstrat. Hortantur ergo illi se mutuo, ut digni efficiantur ad oscula sive adorationes rerum sensu carentium, dicentes: In tale osculum dignos enim nosipsos faciamus adorationis, ut non accedentes indigni Ozae supplicium subeamus. Nos denique dignos nos faciamus ad adorandam divinam majestatem, imo ab eo digni efficiamur a quo est bene velle et perficere, et ut veri adoratores non secundum eorum vanitatem adoremus Dominum in quadam imagine, sed in spiritu et veritate, dicente ipsa Veritate: Veri adoratores adorabunt Patrem in spiritu et veritate (Joan. IV). Quod vero se ideo ad oscula et adorationes imaginum dignos effici monent, ne forte Ozae poenam luant, videant ne illius praesumptionis causa, qua et ille [Col. 1231B] arcam Domini absque suo adminiculo casuram putavit, et isti nihilominus divini cultus regionem absque imaginum adminiculo frustrandam putant, ejus exitiabilis poenae sententiam subeant: quippe cum nec illa ne rueret, ejus fulcimine indiguerit, nec ista ut firmius stet, illarum fulcimine indigeat; et sicut illa nullam Deo indigentiam patiente absque aliquo sui casu Ozae sustentaculo vacante illapsa ferebatur, ita nimirum ista Domino gubernante absque ullo naufragio imaginum opitulatione postposita intemerata servatur. Quid ergo est arcae testamenti Domini quae a Domino gubernabatur, ne casum pateretur, manum velle subponere, nisi catholicae religioni quae a Domino utique regitur, ne inter hujus vitae itinera titubet, imaginum adorationem [Col. 1231C] velle admittere? Aut cui assimilari potest Oza, qui absque sacerdotum et conlevitarum consilio quadam praesumptibili cura novum arcae Domini voluit sustentaculum praestare, nisi istis qui absque sanctorum Patrum doctrina et consacerdotum per diversas mundi partes constitutorum consensu arrogantia quadam et superciliosa intentione novam Christianae religioni imaginum adorationem nituntur inserere? Perdidit igitur vitam qui arcam Dei tumide sustentare affectavit, quia qui Deum qui ubique totus est, ubique mirabilis, re aliqua indigere in qua adoretur credit, eumque in rebus visibilibus adorat, cavendum est ne tunc vitam perdat, cum ejus vitalibus monitis procaci mente resistit. Levites ergo [Col. 1231D] isdem recte Oza dicitur qui robustus interpretatur, quia praesumptores quique, nisi audaci mente robustos se crederent, nequaquam synodos in quibus adorandarum imaginum nova constitutio censeretur, agitarent.



CAPUT XXII. De eo quod nec sibi ipsis parcunt, cum parentibus suis injuriam inferunt dicentes: Pro vero tritico zizania ecclesiasticis agris seminaverunt, vinum miscuerunt aquae, et proximum potaverunt subversionem turbulentam, et lupi Arabici existentes pellem ovium subsannaverunt indueri, et veritatem praetereuntes mendacium amplexi sunt, sed ova aspidum jactaverunt, et tela aranei secundum prophetam texuerunt, et qui sperat ova eorum comedere, confringens caudam inveniet, et in eo basiliscum venenum et flatum mortiferum repletum.

Intemperata eorum vecordia sicut in caeteris ita et [Col. 1232A] in hoc quoque deliramento reprehenditur, eo quod majores suos pro tritico zizania sevisse ecclesiasticis agris, vinumque aquae miscuisse et proximos potasse turbulento potu dixerunt, praesertim cum in hoc negotio pene in omnibus in quibus illi deliquisse creduntur, isti non solum ea non emendasse, verum etiam amplius deliquisse perhibeantur; denique secundum poetam qui ait:

Pro molli viola, pro purpureo narcisso,
Carduus et spinis surgat paliurus acutis, VIRG. Eglog. V.
istorum majoribus pro tritico surrexerunt zizania, istis vero pro tritico zizaniis necdum evulsis paliurus surrexit, quia videlicet propheticae et evangelicae sive apostolicae praedicationis neglecto tritico, in qua et loca divinis cultibus mancipata exornari censentur, et [Col. 1232B] solius Dei cultus et adoratio commendatur, aut in ornamentorum a basilicis abolitione, aut in eorumdem ornamentorum adoratione, zizaniorum amentium et paliuri spinosi perniciosum dogma percepisse monstrantur, et qui debuerant frumento divini verbi mentes fidelium illius satietatis quae sine fastidio est, plenitudine reficere, illo dogmate eas, quod ingenti fastidio et amentiam nutrit et errorum aculeos ingerit, nituntur inficere. Vino etiam aquam majores suos miscuisse turbulentumque potum proximis profati sunt propinasse: quibus non absque ratione objici potest, quod majores eorum vinum sacri eloquii, quo uti debuerant, aquae permixtione insapidum effecerunt, cum ornamenta a basilicis abolenda sanxerunt, [Col. 1232C] isti vero ejusdem vini potum a prodecessoribus aqua vitiatum veneno acuerunt, cum se imagines adoraturos eisque servitium exhibituros professi, earumque adorationem spernentes anathematibus condemnare conati sunt. Deinde turbulentum potum utrique proximis propinare non erubescunt, cum praedicationem suam, quam sacris eloquiis et bonorum operum exemplis exornare debuerant, vanis et extraordinariis constitutionibus vitiare non differunt, eamque et praesentibus vita vel actu monstrare et memoriae posteritatis scriptis mandare non metuunt. Quod vero eos sub pellibus ovium lupos celare, et spreta veritate mendacium amplecti asseverant, idipsum in se ipsis fieri conspicient, si diligenter advertant. Nam dum illi magnam se sanctitatem habere fingentes, ejus [Col. 1232D] quasi zelo accensi imagines ab ecclesiis ut pote ne adorarentur quae non ad adorandum ab antiquis positae fuerant abdicaverunt, et isti eas quasi nimiae sanctitatis amore accensi adorandas statuunt, nec sibi catholicae fidei charismata sufficere putant, nisi eis servitium adorationis exhibeant, cum tamen utrique vanae laudis appetitu id agant, quid aliud faciunt nisi sub pellibus ovium lupos tegunt? quia nimirum dum foris aut zelum aut studium sanctitatis simulant, introrsus lupinam rabiem qua caeteris eminere ambiunt, eosque anathematum dentibus rodunt, habere se monstrant: veritatem itaque praetereuntes mendacium utrique amplectuntur, quia dum superbe et arroganter nova quaeque constituere anholant, nec humilitate duce antiquorum Patrum exempla sequuntur, [Col. 1233A] ab ea veritate quae fallere fallique nescit abscedunt, illique mendacio adhaerent de quo scriptum est: Ab initio mendax fuit et in veritate non stetit (Joan. VIII). Quid ergo est veritatem praeterire, nisi Christi monitis, qui auctor humilitatis est, per jactantiam contraire? Quid est mendacium sequi, nisi ejus qui auctor superbiae est exempla in novis et in illicitis constitutionibus illiciendo, et antiquis ac salutiferis traditionibus obnitendo, sectari? Quod quidem utrique tunc faciunt, cum superbiae vento inflati aut frangendarum aut adorandarum imaginum errorem arripiunt. Porro quod majores suos ova aspidum protulisse, et telam araneae texuisse asserunt, non mediocres sibi in hac parte contumelias inferunt: quippe cum ideo eorum ova sint, quoniam aut ab illis [Col. 1233B] sunt per carnis materiam propagati, aut studiis quibuslibet imbuti, aut certe per manuum impositionem in ecclesiasticis ordinibus consecrati; et ideo eorum tela sunt, quia ab illis aut ex traduce corporaliter, aut ex doctrina spiritaliter sunt orditi. Ova ergo aspidum et telam araneae se non immerito nuncupant, quia et aures suas obturant, ne Scripturarum verba interiore aure audiant, quae unius et solius Dei cultum et adorationem instituunt, et ad capiendas sive illiciendas animas novarum et inutilium constitutionum telam praedicatione ordiri et opere texere non metuunt, et secundum suam professionem, qui eadem ova esse desiderat, basiliscum introrsus inveniet, quia videlicet quicunque eorum praedicatione uti appetit, mortiferae in eis traditionis flatum [Col. 1233C] reperit, et dum cupit famem verbi praedicatione solaturus quoddam reperire remedium, vitam perditurus internae salutis reperit dispendium. Ideo igitur eis in nostra disputatione parcere parvipendimus, quia eos sibimet in sua disputatione pepercisse minime reperimus, sed accepta ab illis reprehendendi materia suis eos spiculis jaculamur. Quae omnia non sine dilectione facimus, sed haec agimus, quia eorum ab errore conversionem inimus, si forte aliquando erroris sui portenta sequi contemnant, et viam quae ducit ad vitam perpetim tenendam appetant.



CAPUT XXIII. Inutilis et inerudita interpretatio eorum qui dum adorare et osculari unum esse affirmare vellent, dixerunt: Quique sanctorum principum nostrae doctrinae et eorum successores egregium patrum nostrorum, et has adorari videlicet osculari, idipsum enim utrumque, communem vero Graece antiquae locutionis osculari et amplecti designat, et voluntatis extensione aliqua significat amoris, sicuti fero et offero, firmo et confirmo, participo et adoro, quod demonstrat osculum et extensionis amicitiae: quod enim quis diligit et adorat, et quod adorat omnino et diligit.
[Col. 1233D]

In differentia osculi et adorationis, quae duo illi unum esse putant, non est plurimum laborandum, quoniam haec duo nomina tanto inter se distant, quanto et hae res quarum haec nomina sunt inter se discrepant; et necessario magnam habent ab alterutro discretionem, cum et ipsae res plerumque magnam inter se habeant diremptionem, praesertim cum interdum et quod adoratur non osculetur, et [Col. 1234A] quod osculatur non adoretur. Adoratur enim Deus, sed non osculatur; venerantur sancti qui e saeculo cum triumphis meritorum migraverunt, sed nec adorari debent cultu divino, nec osculari possunt. Osculantur e contrario conjuges, liberi, nec non et servi, nec tamen adorantur. Manifestum namque est osculum et adorationem duarum rerum nomina esse. Quomodo ergo erit nominum tanta in sensu unitas, cum rerum in intellectu sit tanta diversitas? Aut cur non possint vocabula differri in sensu, cum possint vocabulorum origines differri in actu? Non enim res sunt conditae propter nomina, sed nomina propter res, nec credendum est ut res aptentur nominibus, sed nomina potius aptentur rebus, quoniam et protoplasto animantia adducta a Domino fuisse ut [Col. 1234B] videret quid vocaret ea, leguntur; rebus enim a Deo conditis idem humani generis pater nomina dedit, non nominibus a se conditis res quibus ipsa nomina inderet ad se adductas perspexit. Plato denique philosophus nomina naturalia esse constituit, et hoc hinc probare contendit, quod quaedam supellex et quodammodo instrumentum sint invicem sensa prodendi, naturalium vero supellectiles sunt naturales, ut oculi instrumenta quidem sunt videndi, qui visus res naturalis est, quare oculos quoque naturales esse necesse est; ita etiam oratio rerum naturalium supellex est atque instrumentum, id est, sententiarum, quare ipsa quoque est naturalis. Aristoteles autem dicit non secundum naturam esse orationem, sed secundum placitum, quocirca nec esse orationem [Col. 1234C] supellectilem naturalem. Quod enim dicit non esse instrumentum, non dicit non per hoc instrumentum sensa proferri, sed tantum rem esse, orationem secundum positionem, per quam proprias sententias demonstremus. Idem quoque philosophus, cui in hac parte fides potissimum adhibenda est, in libro Perihermeniarum: »Nomen dicit esse vocem significativam secundum placitum sine tempore,« id est, nomen esse vocem. Sed vocum aliae sunt quae significant, aliae quae nihil significant; nomen autem significat id cujus nomen est: nomen igitur est vox significativa. Vocum significativarum aliae sunt naturaliter, aliae non naturaliter. Naturaliter est vox significativa, ut ea quae dolores naturaliter monstrat [Col. 1234D] aut gaudia, ut sunt interjectiones; non naturaliter vero significativae voces sunt, quas secundum positionem esse dicimus. Secundum positionem vero sunt, quas ipsi sibi homines posuerunt, sicut in superiore exemplo quod de Genesi sumpsimus, monstratum est, quae singula sequi longissimum est. Osculum interea et adorationem, sive osculari et adorare, duas res esse plurimum interdum inter se distantes manifestum est. Secundum saecularium litterarum magistros tria sunt ex quibus omnis collocutio disputatioque perficitur, res, intellectus, voces. Res sunt quas animi ratione percipimus intellectuque discernimus, ut est adorare, vel osculari, vel aliquid hujusmodi. Intellectus vero est quidam animi vigor quo res ipsas addiscimus, et quid inter [Col. 1235A] se distent discernimus. Voces quibus id quod intellectu capimus significamus, ut pro eo quod est adorare dicimus adoratio, pro eo quod est osculari dicimus osculum. Est aliud quiddam quod significat voces: hae sunt litterae; harum enim scriptio vocum significatio est. Cum igitur haec sunt quatuor, res, intellectus, vox, littera, rem concipit intellectus, intellectum vero voces designant, ipsas vero voces litterae significant. Unde et praefatus Aristoteles in Perihermeniis suis ait: »Sunt ergo ea quae sunt in voce earum quae sunt in anima passionum notae; et ea quae scribuntur, eorum quae sunt in voce; et quemadmodum nec litterae omnibus eaedem, sic nec eaedem voces: [a 84Kb] quarum autem hae primum notae, eaedem omnibus passiones animae sunt, et quarum [Col. 1235B] hae similitudines, res etiam eaedem,« intellectus videlicet, juxta eruditissimi viri Boetii explanationem, animi quamdam passionem designans; »quoniam, ut idem Boetius ait, nisi quamdam similitudinem rei quam quis intelligit, in animae ratione patiatur, nullus est intellectus. Cum enim video orbem vel quadratum, figuram ejus mente concipio et ejus mihi similitudo in animae ratione formatur, patiturque anima rei intellectae similitudinem. Unde fit ut intellectus et similitudo sit rei et animae passio.« Harum autem rursus quatuor, duae sunt naturales, duae secundum hominum positionem. Voces namque et litterae secundum positionem sunt, intellectus autem et res naturaliter. Hoc illo approbatur, quod apud [Col. 1235C] diversas gentes diversis vocibus utitur et litteris, idcirco quoniam ipsi voces quibus uterentur, et litteras quibus scriberent, composuerunt; intellectus autem et res nullus posuit, sed naturaliter sunt. Neque enim quod apud Romanos equus est, apud barbaros cervus, sed apud diversas gentes eadem rerum natura est. Propterea non quod nos intelligimus esse equum, canem barbari putant, sed eadem apud diversissimas gentes substantiarum intellectuumque ratio est constituta. Quare duae harum sunt secundum hominum positionem, id est voces et litterae, duae secundum naturam, res et intellectus: quibus documentis monstratur non ideo adorationem et osculum unam rem esse, quamvis apud Graecos quamdam haec duo nomina habeant consonantiam. Plerumque [Col. 1235D] ergo duo vel plura nomina secundum synonyma unam significationem habent, plerumque etiam unum nomen: secundum homonyma duas vel plures res significat, nec tamen ideo rerum ordo confunditur aut quodammodo mutilatur, si eis ab hominibus secundum placitum diversissimis modis nomina dantur. Adjungunt interea his duabus rebus tertiam rem, ut adorare, osculari et amplecti unum omnia [Col. 1236A] sint, sed sicut illa duo ab alterutro dirimuntur, ita nimirum hoc tertium ab illis duobus dirimitur, quia videlicet quaedam, ut superius memoravimus, adorantur, nec continuo osculantur, quaedam osculantur nec continuo adorantur, pleraque amplectuntur quae nec adorantur nec osculantur. Amplectitur quislibet quodam eventu lignum aut lapidem aut quamlibet rem, cui osculum ferre superfluum est, nec tamen eam adorat. Osculatur etiam aliquem priorum ad quem reverentia cohibente vix accedere praesumit, nec tamen eum amplectitur; quanto enim haec tria inter se mutuo in sensu distare cernuntur, tanto nimirum a ratione eadem exempla quae ab illis ad ea unum esse probanda posita sunt distare noscuntur, quippe cum et illa inter se plurimam habeant [Col. 1236B] distantiam, et ista cum ratione nullam habeant consonantiam. Dicunt enim: Quique sanctorum principum nostrae doctrinae et eorum successores egregium patrum nostrorum, et has adorari videlicet osculari, idipsum enim utrumque, communem vero Graecae antiquae locutionis osculari et amplecti designat, et voluntatis extensione aliqua significat amoris, sicuti fero et offero, firmo et confirmo, participo et adoro, quod demonstrat osculum et extensionem amicitiae. O sensus confundens potius sententias quam ordinans, frangens potius verba quam proferens! O acumen omni pistillo retunsius! O machaera plumbea prius aciem retundens quam rem incidat cui incidendae adhibetur! O ensis mallei potius referens tunsionem quam [Col. 1236C] gladii sectionem, frangens potius materias quam secans! O argumentatio nil affirmare praeter suos auctores dementes esse valens, nil propositae rei firmitatis exhibens, sed solummodo latores vecordes esse pandens. Ab eo quod est fero et offero adorare, osculari et amplecti unum esse astruere nititur, et praepositionum vires ignorans, quae plerumque alias partes corrumpunt, plerumque ab aliis partibus corrumpuntur, plerumque et corrumpunt et corrumpuntur, interdum nec corrumpunt nec corrumpuntur, eisque significationes aliquando augent, aliquando minuunt, aliquando permutant, dum vana quaedam astruenda appetit, vanis ea quibusdam assertionibus approbare contendit. Quis ergo ignoret offero, affero, infero, confero, aufero, defero, refero, suffero, differo, [Col. 1236D] profero, praefero, perfero, et caetera si qua sunt his similia, quanquam ab eo verbo quod est fero veniant, adhibitis et quadam ex parte corruptis praepositionibus diversissimis effectibus inter se in sensu distare? Aut quis nesciat quod participo et adoro pene nullam sensus concordantiam habeant? firmo namque et confirmo, quanquam in sensu sint communia, ab ea tamen re, cui ab illis adhibentur, prorsus videntur [Col. 1237A] esse extranea. De quibus omnibus si singillatim a nobis disputetur ita ut in scholis grammaticorum discitur, haec solummodo res vix unius libri textu tenebitur. Sed nec illud praetereundum est quod vanissimam argumentationem suam quadam frivola et inani conclusione, quasi quodam conversibili syllogismo, conficere nisi sunt dicentes: quod enim diligit quis et adorat, et quod adorat omnino et diligit, nescientes ideo haec duo vicissim minime posse circumverti, quod inaequalia inter se sint, latiusque diligere quam adorare possit progredi. Diligit enim quis uxorem sive prolem, nec tamen adorat eam; diligit servum, ancillam, equum, canem, accipitrem et caetera hujuscemodi, nec tamen adorat ea. Sicut ergo verum est cum dicit, quod adorat quis et diligit, [Col. 1237B] non ita verum esse potest cum dicit, quod diligit quis et adorat, non enim haec circumversio rationabiliter stare potest, quoniam et unum illorum latius, ut diximus, protenditur, et nulla est in his tanta proprietas ut mutuo circumverti credantur. Sicut ergo dici potest, converso ordine, quod hinnibile est equus est, et quod equus est hinnibile est, non sic recte dici potest, quod diligit quis et adorat, et quod adorat et diligit, quoniam et in eisdem topicis, ex quibus haec argumenta procedunt in eadem argumentatione quae a consequentibus nominatur, in qua propositam rem aliquid inevitabiliter consequitur, ut id quod de hinnibili et equo diximus, pleraque circumverti possunt, nonnulla vero circumverti nequaquam possunt. Circumverti namque possunt [Col. 1237C] haec, ut si quis dicat: Si risibile est, consequens inevitabiliter est ut homo sit, et si homo est necessario risibile est, et caetera his similia. Circumverti autem nequaquam possunt haec, ut si quis dicat: Si dies est lucet, consequens quippe est ut si dies est luceat; si satiatus est, consequens est ut comedisse credatur; si ebrius, necessario potasse eum constat; si doctus est, consequens est ut didicisse dicatur; si adorat, consequens est ut id quod adorat diligat. Non enim dici potest, converso ordine, si lucet necessario dies est; si comedit, consequens est ut satiatus sit, cum plura luceant, nec tamen dies sit, et plerumque comestio nec dum ad satietatem perveniat; nec illud, si bibit ebrius est, si didicit [Col. 1237D] doctus est, si diligit adorat, cum interdum nec potatio ad ebrietatem, nec disciplina ad magisterium, nec dilectio ad adorationem pertingat. Ponantur ergo singula secundum dialecticorum experientiam, ut facilius appareat quantum inter se haec duo distent, vel qualiter haec circumversio stare non possit. Sunt enim quatuor propositiones inter se quodammodo affectae, [a 44Kb] quas philosophi in quadrata formula spectandas scribere consueverunt, ita videlicet ut primae duae sint, Omne quod diligit quis adorat, et, Nihil quod diligit quis adorat; caeterae duae, Quiddam quod diligit quis adorat, Quiddam quod diligit quis non adorat. Et primae duae dicantur affirmatio universalis et negatio universalis, caeterae duae affirmatio particularis [Col. 1238A] et negatio particularis; duae superiores omnino sibi contrariae sunt, caeterae vero duae inferiores subcontrariae sibi mutuo sunt, et affirmatio universalis sive particularis subalternae, et negatio universalis et particularis subalternae nihilominus dicantur. Ducantur deinde sensus indagationes quasi quaedam lineae angulares duae, una ab hac affirmatione universali, Omne quod diligit quis adorat, ad hanc negationem particularem, Quiddam quod diligit quis non adorat; altera ab hac particulari affirmatione, Quiddam quod diligit quis adorat, ad hanc universalem negationem, Nihil quod diligit quis adorat, et sint inter se contrariae vel oppositae: et his ita inter se pugnantibus cum utraeque, id est, affirmatio universalis et negatio particularis, sive affirmatio [Col. 1238B] particularis et negatio universalis, verae esse non possint, una erit falsa, altera vera, sicque vera perimet falsam, et si illa fuerit vera, alia mox a veritate discedet, dicente Apuleio philosopho Platonico Madaurensi, qui de hujuscemodi syllogistica industria in libro qui inscribitur, De perihermeniis Apulei, subtilissime disputavit. »Universalis, inquit, utravis particularem suam comprobata utique confirmat, revicta non utique infirmat; particularis autem versa vice [b 1Kb] universalem suam revicta utique infirmat, probata utique confirmat.« Sunt ergo in hac argumentatione duae superiores universales, id est, Omne quod diligit quis adorat, et, Nihil quod diligit quis adorat, falsae, quoniam, ut superius dictum est, multa diligit quis quae non adorat, et aliqua de his quae [Col. 1238C] diligit quis adorat; et sunt duae inferiores particulares, id est, Quiddam quod diligit quis adorat, et Quiddam quod diligit quis non adorat, utraeque verae, quoniam diligit quis Deum juxta illud: Diliges Dominum Deum tuum ex toto corde tuo (Levit. XIX), et adorat eum, ex cujus sanctissima dilectione omnium virtutum nutrimenta procedunt. Diligit quis proximum et salutationis officio adorat eum, et in eo approbatur vera esse propositio, Quiddam quod diligit quis adorat; approbatur etiam et haec vera esse, Quiddam quod diligit quis non adorat, juxta exempla conjugis, prolis, equi, canis, accipitris, et caetera [Col. 1239A] quae superius prolata sunt, quae singula diliguntur, nec tamen adorantur. Universales et inferiores particulares alternatim positae opponuntur sibi. Nam si falsa est haec affirmatio universalis, Omne quod diligit quis adorat, vera est haec negatio particularis, Quiddam quod diligit quis non adorat; et si haec particularis negatio falsa est, affirmatio universalis vera est. Et rursus si haec negatio universalis, Nihil quod diligit quis adorat, falsa est, haec affirmatio particularis, Quiddam quod diligit quis adorat, vera est, et si ista vera non est, neque illa falsa est. Sunt autem duae inferiores omnino verae: duae igitur superiores penitus falsae esse credendae sunt. De conversione denique talium propositionum, de quibus et nos superius aliquantulum disputavimus, ita praefatus [Col. 1239B] philosophus dicit: »Conversibiles propositiones dicuntur, universalis abdicativa et alterutra ejus, id est, particularis dedicativa, eo quod particulae earum, subjectiva et declarativa, possunt semper inter se servare vices, permanente conditione veritatis aut falsitatis. Nam ut est haec vera propositio, Nullus prudens impius, ita si convertis partium vices, verum erit, Nullus impius prudens; item ut falsum est, Nullus homo animal, ita et si convertas falsum erit, Nullum animal homo. Pari ratione et particularis dedicativa convertitur, Quidam grammaticus homo est; et contra, Quidam homo grammaticus est: quod duae caeterae propositiones semper facere non possunt, quanquam interdum convertantur, nec tamen idcirco conversibiles dicuntur. Ergo unaquaeque propositio [Col. 1239C] per omnes significationes reperienda est, an etiam conversa congruat: nec innumerae sunt istae, sed quinque solae: aut enim proprietas declaratur alicujus, aut genus, aut differentia, aut finis aut accidens.«

Ad hanc igitur illorum dictionem frustrandam, et nostram assertionem muniendam, multa hujuscemodi argumenta adhiberi poterant, et id quod adhibitum est latius poterat disseri, sed brevitatis causa haec et his similia omittuntur. Ideo namque argumentis ex industria dialecticae artis venientibus illorum assertionem cassare Domino auxiliante paravimus, quia eos nescio qua conversione, quasi quadam syllogistica argumentatione, deliramenta sua roborare voluisse comperimus.



CAPUT XXIV. De eo quod superciliose et indocte dixerunt: Similiter et qui ab Oriente venerunt conjunximus in eadem Nicaea metropoli, et praesidentibus omnibus nobis caput fecimus Christum.
[Col. 1239D]

Superciliosissimum ac potius absurdissimum eorum dictum, qui se sibimet caput fecisse Christum gloriati sunt, dicentes, praesidentibus omnibus nobis caput fecimus Christum, oppido reprehenditur, quippe cum idem Dominus, qui est caput Ecclesiae, eamdem Ecclesiam ut sibi corpus esset asciverit, non ab eadem Ecclesia ut caput esset ascitus sit. Ipse enim apostolis testatur dicens, Non vos me elegistis, sed ego elegi vos (Joan. XV). Nam si secundum illorum socordiam Christus ab eis caput factus est, ab eis utique electus est; et si ab eis electus est, praefata [Col. 1240A] ejusdem Domini sententia enervatur. Non autem praefata Domini sententia enervatur: non igitur secundum eorum vanitatem Christus ab eis caput factus est. Unde cavendum est, ne forte isti ab ejus sint immunes electione, qui eum se gloriantur fecisse caput, quoniam quidem, ut conjicimus, si ab eo electi essent non suam, sed ejus gloriam quaererent, nec rerum insensatarum, sed unius Dei adorationem praedicarent. Ex fructibus enim arbor, juxta Veritatis sententiam, cognoscitur, et plerumque in rerum naturis ab effectis efficientia cognoscuntur. Cum enim quis fumum videt, ignem subesse non ambigit, aut cum vestigium alicujus animalis conspicit, idem animal transisse non nescit, et cum quis bonum opus videt, id a Deo qui omnium bonorum auctor est, [Col. 1240B] esse non dubitat, et cum pravum quis conspicit, id antiqui hostis machinamentis esse perpetratum credit. Hoc quidem dicentes non de eorum electione aliquid temere judicamus, cum plerumque bene condita male inveniantur depravata, sed id penitus affirmamus, non eos ideo electos esse ut per eos novae ecclesiasticis rebus constitutiones inolescerent, et se Christum, qui omnium in se credentium vita est, sibi fecisse caput jactarent. Esto, ab eo electi, ab eo in sacerdotium constituti sunt, cur, non eum in humilitate sequuntur? Cur non ejus potius quam suam gloriam quaerunt, qui se non suam, sed ejus qui se misit gloriam quaesisse testatus est? Cur supercilium deponere negligunt? Cur alta incompetenter appetunt? Cur Ecclesiae prosperitatem civili [Col. 1240C] quodam bello perturbant? qui si antiquorum Patrum documentis vel exemplis contenti esse vellent, nec domesticam pacem erroneis constitutionibus irrumperent, nec sociorum qui secum contra hostes pugnaturi essent in se arma detorquerent. Hoc etenim inutile dictum, quo se Christum caput sibi fecisse somniant, quanquam fidei nil deroget, reprehensione tamen non caret. Neque enim eos tam immanis insaniae credimus, ut eos id ita dixisse arbitremur, quasi ab illis idem Dominus sit factus. Quod quidem nullae fideles aures audire patiuntur: sed quia aliud significare volentes aliud significaverunt, libuit nobis et id discutere quod sunt profati, et id indiscussum minime dimittere quod voluisse putantur profari. Voluerunt namque, ni fallimur, dicere: Praesidentibus [Col. 1240D] nobis, qui membra Christi sumus, omnem operis et spei nostrae firmitatem in eo locavimus, qui est caput nostrum, eumque sequi decrevimus, vel si quid est hujuscemodi quod conjici potest, et eo quod dicere voluerunt imperitiae viribus sibi sublato, dixerunt se Christum sibi fecisse caput, et de quo Joannes evangelista dicit: Omnia per ipsum facta sunt (Joan. I), a se dicunt factum. In synodicae namque constitutionis symbolo de eo dicitur: Natum, non factum (Symb. Nic.), et Apostolus dicit: Qui factus est ei ex semine David (Rom. I); quod ita solvitur, quia in quantum Deus est, omnia per ipsum facta sunt, in quantum autem homo, et ipse factus est, dicente Salomone: Sapientia aedificavit sibi domum [Col. 1241A] (Eccl. II), id est, sapientia Dei Patris, sine qua Pater nunquam fuit, quae non est ab eo facta, sed nata, Filius videlicet qui unius est cum Patre substantiae, aedificavit sibi in virginis utero corpus, quod templum nominavit, dicens: Solvite templum hoc, et caetera (Joan. II). Sed ne forte haec sententia illi sententiae refragari videatur quae dicit: Quod enim in ea natum est de Spiritu sancto est (Matth. I), animadvertendum est quod inseparabilia sint opera Trinitatis, et quod facit Pater, facit Filius, facit et Spiritus sanctus, et sicut sunt unius majestatis, unius substantiae, unius voluntatis, ita etiam sint unius operationis. Tota enim Trinitas operata est in incarnatione Domini, sed sola Filii persona suscepit carnem. Nam si effectu Spiritus sanctus factum est [Col. 1241B] corpus, quod et domum dici posse arbitramur, quare ad personam Christi relatum est, quaeri potest. Factum Filii factum Patris est, quia utriusque una virtus est, simili modo etiam factum Spiritus sancti factum Filii Dei est, propter naturae et voluntatis unitatem. Sive enim Pater faciat, sive Filius, sive Spiritus sanctus, Trinitas est quae operatur, et quidquid tres fecerint, Dei unius est operatio. Potest etiam et Ecclesia domus Christi accipi, quam aedificavit sibi sanguine suo, ornavitque virtutum gemmis et documentorum comptissimis ornamentis, quibus isti non contenti, dum quiddam novum prorogare ejus pulchritudini appetunt, foeditatem ei potius quam pulchritudinem ingerere noscuntur.



CAPUT XXV. Contra eos qui dicunt, quod Epiphanius octuaginta capitula digessit de haeresibus, qui tamen, si imagines adorare haeresem sciret, id quoque inter haereses computaret.
[Col. 1241C]

In hoc etiam magnum se munimen adoratores seu cultores imaginum invenisse rati sunt, eo quod Epiphanius quidam, qui haeresum varietates in LXXX capitulis distinxit, si imaginum adorationem haeresem sciret, earumdem imaginum adoratores inter haereticos computaret. His armis nos, qui solius Dei cultu et adoratione contenti sumus, plectere nisi sunt, his jaculis nos confodere moliti sunt, his hastis nos debellare conati sunt, his ensibus nostrae libertatis irruptores se fore crediderunt, ut quasi quodam argumento a genere per quamdam reflexionem [Col. 1241D] sumpto dicerent: Si ille, qui generaliter de cunctis haeresibus disputavit, hoc haeresem sciret, hoc quoque inter caeteras haereses suae disputationi insereret: non autem id inter haereses posuit quas digessit, non igitur pro haerese tenendum est. Quibus nos e contrario respondendum putavimus, eosque propriorum armorum instrumentis Domino annuente debellare disposuimus, eademque pila quae ab illis ad nos missa sunt, illis vibrantia detorquentes dirigere non gravabimur, dicentes: Si idem Epiphanius eos qui imaginum adorationem spernunt, haereticos sciret, in sua generali de haeresibus disputatione eos inter haereticos procul dubio computaret; non [Col. 1242A] autem inter haereticos computavit: non igitur eos haereticos credidisse credendus est. Quod autem idem Epiphanius non solum imaginum adorationem spreverit, verum etiam eas in ecclesiis haberi noluerit, his indiciis declaratur. In epistola namque quae ab illo ad Joannem episcopum missa est, et a Hieronymo de Graeco in Latinum eloquium translata, ita habetur: »Audivi quosdam murmurari contra me, quando simul pergebamus ad locum sanctum qui vocatur Bethel, ut ibi collectam tecum ex more ecclesiastico facerem, et venissem [a 1Kb] ad villam quae dicitur Anablata, vidissemque ibi praeteriens lucernam ardentem, et interrogassem qui locus esset didicissemque esse ecclesiam, et intrassem ut orarem, inveni ibi velum pendens in foribus ejusdem ecclesiae [Col. 1242B] tinctum atque depictum, et habens imaginem quasi Christi vel sancti cujusdam, non enim satis memini cujus imago fuerit. Cum ergo hoc vidissem in ecclesia Christi contra auctoritatem Scripturarum, hominis pendere imaginem, scidi illud, et magis dedi consilium custodibus ejusdem loci, ut pauperem mortuum eo obvolverent et efferrent; illique contra murmurantes dicerent: Si scindere voluerat, justum erat ut aliud daret velum atque mutaret. Quod cum audissem, me daturum esse pollicitus sum, et illico esse missurum. Paululum autem morarum fuit in medio, dum quaero optimum velum pro eo mittere. Arbitrabar enim de Cypro mihi esse mittendum. Nunc autem misi quod potui reperire, et precor ut jubeas presbytero illius loci suscipere [Col. 1242C] velum a latore, quod a nobis missum est, et deinceps praecipere in ecclesia Christi istiusmodi vela, quae contra religionem nostram veniunt, non appendi. Decet enim honestatem tuam hanc magis habere sollicitudinem et scrupulositatem, quae digna est Ecclesia Christi, et populis qui tibi crediti sunt.« Hanc enim sententiam de hoc negotio Epiphanii invenimus, quae utrum laudanda an vituperanda sit lectoris arbitrio conceditur. Caeterum veniatur ad beatum Augustinum, interrogetur vir sapientissimus, inquiratur doctor eximius, dicat utrum quaedam haeresis imaginum adoratione utatur. Fecit enim idem vir venerabilis librum de octuaginta novem haeresibus, inter quas duae imaginum adorationem censuerunt, Simoniani videlicet et Carpocratitae. Quod [Col. 1242D] ut manifestius fiat, praefati doctoris sententiae ita ut in eodem libro habentur, singillatim ponantur. Ait enim: »Simoniani a Simone Mago, qui baptizatus a Philippo diacono, sicut in Actibus apostolorum legitur, pecunia voluit a sanctis apostolis emere, ut etiam per impositionem manus ejus daretur Spiritus sanctus. Hic magicis fallaciis deceperat multos. Docebat autem detestandam turpitudinem, indifferenter utendi feminis, nec Deum mundum fecisse dicebat. Negabat etiam carnis resurrectionem, et asseverabat se Christum, idemque Jovem se credi volebat, Minervam vero meretricem quamdam Selenen, quam [Col. 1243A] sibi sociam scelerum fecerat, imaginesque et suam et ejusdem meretricis discipulis suis praebebat adorandas: quas et Romae tanquam deorum simulacra auctoritate publica constituerat. In qua urbe beatus apostolus Petrus eum vera omnipotentis Dei virtute exstinxit. Dixerat enim se in monte Sina legem Moysi in Patris persona dedisse Judaeis, tempore Tiberii in Filii persona putative apparuisse, postea se in linguis igneis Spiritum sanctum super apostolos venisse: Christum autem nec venisse, nec a Judaeis quidquam pertulisse.« Sicut enim haeresis quae ab eodem Simone exorta est, quae Simoniaca vocatur, omnino a fidelibus spernitur, ita quoque adorandarum imaginum usus penitus spernendus est. Altera quoque haeresis est, quae hunc errorem percenset, quam [Col. 1243B] ita praefatus doctor scripsit. »Carpocratitae a Carpocrate coeperunt, qui docebat omnem turpem operationem, omnemque adinventionem peccati, nec aliter evadi atque transiri principatus et potestates quibus haec placent, ut possit ad coelum superius perveniri. Hic etiam Jesum hominem tantummodo et de utroque sexu natum putasse perhibetur, sed accepisse talem animam, qua sciret ea quae superna essent atque nuntiaret. Resurrectionem corporis simul cum lege abjiciebat. Negabat a Deo factum, sed a quibusdam virtutibus mundum. Sectae ipsius fuisse traditur socia quaedam Marcellina, quae colebat imagines Jesu et Pauli et Homeri et Pythagorae, adorando incensumque ponendo.« Nam si forte aliquis hujusce erroris asseverator dicet: Ideo imagines [Col. 1243C] adorare, inter haereses beatus Augustinus computavit, quia gentilium quorumdam, id est, Simonis et Selenae, seu etiam Homeri et Pythagorae, adorabant imagines, advertat quod etiam imagines Jesu et Pauli adorasse dicuntur, et id ipsum inter haereses a praefato viro computatum est. Nam si idem vir eximius imagines manufactas Domini sive apostolorum vel etiam quorumlibet sanctorum adorandas sciret, nunquam Jesu et Pauli imaginum adorationem inter haereses computaret.



CAPUT XXVI. Contra eos qui imagines sanctas et sacratas dicunt, easque in viis sive in plateis, quae plerumque pollutae sunt, poni jubent.

[Col. 1243D] Jungunt itaque hi, de quibus sermo est, in hoc negotio duas res quae sibi utrinque repugnant, cum videlicet saepissime memoratas imagines sanctas et venerandas nuncupant, easque in viis sive in plateis, quae plerumque pollutae sunt, ponendas esse asseverant. Sicut enim non convenit luci et tenebris, calido et frigido, ita nimirum non convenit sanctitati et contaminationi, puritati et impuritati. Unde magna ex parte eos errare constat, cum eas et sanctas esse asserunt, et in locis contaminatis statuendas esse decernunt. Patescit namque quodammodo in hoc eorum censura, qui eas in viis sive in urbium vicorumque plateis poni percensent, quod hae sanctitate careant, sicuti et carent, cum scilicet si sanctae esse crede rentur, in locis sanctis poni censerentur. Omne sanctum [Col. 1244A] mundum est, nihil mundum impurum, nihil igitur sanctum impurum; et si haec impurorum locorum sedes secundum illorum censuram quaerunt, immunditiam, quae sanctitati contraria est, non spernunt; et si immunditiam non spernunt, nequaquam sanctae dici possunt. Si igitur impurorum locorum sedes quaerunt, sanctae nuncupari nequaquam possunt. Nam ut caetera exempla taceamus, quibus doceri potest unamquamque rem non inconvenienti, sed convenienti potius rei adhibendam esse debere, ipsorum etiam eloquentiae principum praecepta proferamus, qui in eloquentia hoc observandum penitus censuerunt, ut res, locus, tempus, persona consideretur, ne dicantur gravia levibus, ne verecunda inverecundis, ne lasciva seriis, ne impudica pudicis, ne incesta [Col. 1244B] castis, ne ridicula tristibus, ne profana religiosis, sed omnia in eloquentiae arte ita essent convenientia, ut nil inconveniens, nil repugnans, sed singula pro locorum et temporum qualitate moderata manerent. Si ergo in eloquentiae arte hoc ab oratoribus observari jussum est, multo magis nobis in nostrae religionis cultibus observandum est, ut singula quaeque ad religionem pertinentia ita observentur, atque ita habeantur, prout ratio sive ordo exposcit.



CAPUT XXVII. Quod male pictis imaginibus imaginum cultores falli possunt, sive inquirendum ab eis qui pene omnem fidei Christianae praerogativam in imaginum adoratione sive cultu existimant, quid pauperibus faciendum sit, qui artificibus per quos imagines fiunt, omnino carent?

[Col. 1244C] Omnium artium institutio varia habet exercitia, pictura autem ars est, picturae igitur institutio varia habet exercitia, et hanc exercentes qui pictores vocantur, alii plus, alii minus eam intelligunt, alii pulchriora, alii foediora in ea exercent opera; alii formosas, alii deformes componunt imagines. Unde nimirum colligitur, quod illi qui pene omnem fidei suae firmitatem in imaginibus ponunt, earumque adorationem inter bonorum operum instrumenta annumerare non erubescunt, et modo pulchras, modo foedas adorant imagines, quodammodo fallantur. Nam si quaelibet imago quanto pulchrior est, tanto amplius habet sanctitatis atque virtutis, necesse est ut ea quae foedior est, minus habeat sanctitatis atque virtutis; et si ea quae foedior est minus habet, necesse est ut [Col. 1244D] foedissima quaelibet aut nihil aut modicum habeat; et si ea quae pulchrior est, ideo attentius adoratur, eo quod causa pulchritudinis amplius habet virtutis, jam non ejus sanctitas ex quadam religione, sed ex artificis venit operatione. Et si ea quae minus pulchra est, vel ea quae nihil habet pulchritudinis, adoratur, valde earum adoratores falluntur, cum videlicet res pulchritudine carentes adorare percensent. Si ergo omnes et pulchras et minus pulchras, et nil pulchritudinis habentes aequaliter adorare consequens est, justitia, quae unicuique suum tribuit, de rebus auferatur necesse est. Nam cum pulchras adorant imagines, casu aliquo quo putant se aliquid sanctum adorare, falluntur; cum vero deformes adorant picturas, [Col. 1245A] consulto falluntur, quippe cum res deformes pro sanctis rebus adorant. Sive igitur casu eas, sive consulto adorent, falluntur. Falluntur vere, et merito falluntur, qui cum Deus creator omnium se solum adorari censuerit, res quasdam sensu carentes adorare nituntur; et dum putant se in adorandis imaginibus quamdam sanctis exhibere venerationem, soli divinae adorationi quamdam prorogant communionem. Quia igitur solus Deus adorandus sit, martyres vero vel quilibet sancti venerandi potius sint quam adorandi, et in hoc opere jam diximus, et egregii doctoris Hieronymi documentis approbandum est: qui dum contra Vigilantium quemdam haereticum, qui martyrum reliquias nequaquam dicebat esse venerandas, scriberet, inter caetera ait: »Quis unquam, [Col. 1245B] o insanum caput, martyres adoravit?« Si ergo secundum ejusdem sententiam martyres non adorantur, multo minus eorum imagines a fidelibus adorandae sunt. Quod vero in libro Regnorum Saul legitur Samuelem suscitatum a Pythonissa adorasse (I Reg. XXVIII), deprehendi potest, non Samuelis anima fuisse suscitata, sed quaedam praestigiosa diabolicae fallaciae imago regi Sauli apparuisse, sive in eo quod se adorari permiserit, quod utique vir sanctus facere non permitteret, sive etiam quia pessimo regi dixit, Crastina mecum eris, cum videlicet idem immanissimae nequitiae rex non cum propheta moriens, sed cum diabolo futurus erat, qui quos in hoc saeculo ad mala opera perpetranda illicit, secum in futuro ad aeternas poenas trahit. Rex itaque immanis meriti audiens, [Col. 1245C] in quo habitu esset excitatus, intellexit hunc esse Samuelem, quid intellexerit retulit, et quia non bene intellexit, contra Scripturam alium adoravit quam Dominum; et putans Samuelem, adoravit diabolum, ut fructum fallaciae suae haberet Satanas. Hoc enim nititur ut adoretur quasi Deus. Si enim vere Samuel illi apparuisset, non utique vir justus permisisset adorari, qui praedicaverat Dominum solum esse adorandum. Et quomodo homo Dei, qui cum Abraham in refrigerio erat, dicebat ad virum pestilentiae dignum ardore gehennae, Cras mecum eris? His duobus titulis subtilitatem fallaciae suae prodidit improvidus Satanas, quia et adorari se permisit sub habitu et nomine Samuelis, quod puto Samuel non permitteret, [Col. 1245D] et virum peccatis pressum, cum magna distantia peccatorum et justorum sit, cum Samuele justissimo futurum mentitus est; verum potest videri, si de Samuelis nomine taceatur, quia Saul cum diabolo futurus erat: ad eum enim transmigravit, quem adoravit, quanquam et a beato Augustino et ab aliis doctoribus diversa de hac re opinentur, et liber Ecclesiasticus ad laudem Samuelis referat, eo quod mortuus prophetarit. Jam vero illi, qui pene omnem fidei Christianae praerogativam in imaginum adoratione sive cultu esse existimant, interrogandi [Col. 1246A] sunt, utrum ideo quilibet pauperes fidei suae patiantur jacturam, eo quod census indigentia pressi non habeant facultatem qua suscipiant picturam? Si ergo inops quilibet ideo bonorum meritorum erit expers, quia rebus, quibus imagines adipiscatur, caret, locuples ideo auctioris meriti praerogativam subiet, eo quod rebus quibus picturae emantur abundat; et si iste pro rebus, non pro meritis, aut poenas aut praemia suscipiet, et ille pro indigentia non pro operibus judicabitur, imaginum adoratio magnam in Christiana religione arcem conscendet, et justitia, quae merita cujuslibet, non res explorat, vires magna ex parte amittet. Quae omnia dum nulla rerum consequentia approbari possint, restat ut imaginum cultus nullum in Christiana religione tenere [Col. 1246B] credatur principatum.



CAPUT XXVIII. Quod frustra suam synodum universalem nominant, quam tamen constat ab universali non fuisse aggregatam Ecclesia.

Inter caetera deliramenta quae in eadem synodo vel gesta vel scripta dicuntur, hoc quoque non omnibus eorum deliramentis minus est, quod eamdem synodum universalem nuncupant, cum neque universalis fidei inconvulsam habeat puritatem, neque per universarum Ecclesiarum gesta constet auctoritatem. [a 18Kb] Sicut enim Ecclesia universalis est quae Graeco eloquio catholica dicitur, ita nimirum omne quidquid ab ejus unitate non discedit, catholicum nuncupari potest. Omnis enim doctrina Christiana vel quaelibet [Col. 1246C] constitutio sive traditio talis esse debet, ut universali conveniat Ecclesiae: quod nequaquam haeretici observaverunt, qui per diversas mundi partes aliquibus regionum partibus coarctati conventicula quaedam statuerunt, quibus et se et quamplures [Hincm., plurimos] ab ecclesiasticae unitatis consortio segregaverunt. Cum ergo duarum et trium provinciarum praesules in unum conveniunt, si antiquorum canonum institutione muniti aliquid praedicationis aut dogmatis statuunt [instituunt], quod tamen ab antiquorum Patrum dogmatibus non discrepat, catholicum est quod faciunt, et fortasse dici potest universale, quoniam quamvis non sit ab universi orbis praesulibus actum, tamen ab universorum fide et traditione non discrepat: quod crebro factum in plerisque [Col. 1246D] mundi partibus, quibusdam necessitatibus incumbentibus, scimus. Multa enim concilia gesta sunt, quorum institutionibus sancta munitur et corroboratur Ecclesia. Si vero duarum aut trium provinciarum praesules in unum convenientes nova quaedam statuere cupientes, conventicula quaedam faciunt, quia non cum universi orbis Ecclesia sentiunt, sed ab ea quadam ex parte dissentiunt, non est catholicum quod faciunt, et ideo universale nuncupari non potest. Omne quod ecclesiasticum est, catholicum est, [Col. 1247A] et omne quod catholicum est, universale est; omne autem quod universale est, profanis vocum novitatibus caret: omne igitur quod ecclesiasticum est, profanis vocum novitatibus caret. Nam si [Et si] haec synodus vocum novitatibus careret, et antiquorum Patrum dogmatibus contenta esset, universalis dici poterat. Non autem antiquorum Patrum dogmatibus contenta est, non igitur universalis dici potest. Universitas namque ab uno cognominatur, quod uno multoties verso propagatur. Nam multitudo unitatum vertendo in unum collecta universitas efficitur. Universalem plane eamdem synodum non cunctaremur profiteri, nisi eam universalis Ecclesiae dogmatibus sentiremus refragari.



CAPUT XXIX.
[Col. 1248A]

[a 2Kb] Sciat dominus apostolicus et Pater noster, et cuncta simul Romanorum Ecclesia, ut secundum quod continet epistola beatissimi Gregorii quam ad Serenum Massiliensem episcopum direxit: Permittimus imagines sanctorum quicunque eas formare voluerint, tam in ecclesia quam extra ecclesiam, propter amorem Dei et sanctorum ejus; adorare vero eas nequaquam cogimus qui noluerint; frangere vel destruere eas etiam si quis voluerit, non permittimus. Et quia sensum sanctissimi Gregorii sequi in hac epistola universalem catholicam Ecclesiam Deo placitam indubitanter libere profitemur.


[Col. 1247] EXPLICIT FELICITER.



APPENDIX AD B. CAROLI MAGNI CAPITULARE DE IMAGINIBUS.




[Col. 1247]
EPISTOLA ADRIANI PAPAE AD BEATUM CAROLUM REGEM DE IMAGINIBUS. Qua confutantur illi qui synodum Nicaenam secundam oppugnarunt.
(Ex Mansi, ampl. conc. Collect.)

[Col. 1247C] Domino excellentissimo filio nostroque spirituali compatri Carolo regi Francorum et Longobardorum ac patricio Romanorum, Adrianus papa.

Dominus ac Redemptor noster, qui provido suo consilio auctor est, dignatus est de coelis ex sinu Patris descendere . . . . Evangelium scientibus liquet quod voce Dominica sancto et omnium apostolorum principi Petro claves regni coelorum, et totius Ecclesiae cura commissa est. Ipsi quippe dicitur: Petre, amas me? Pasce oves meas (Joan. XXI). Ipsi dicitur: Ecce Satanas expetivit cribrare vos sicut triticum; et ego pro te rogavi, Petre, ut non deficiat fides tua: et tu aliquando conversus confirma fratres tuos (Luc. XXII). Ipsi dicitur: Tu es Petrus, et super hanc petram aedificabo [Col. 1248C] Ecclesiam meam, et portae inferi non praevalebunt adversus eam: et tibi dabo claves regni coelorum: et quodcunque ligaveris super terram, erit ligatum et in coelo: et quodcunque solveris super terram, solutum erit et in coelo (Matth. XVI). Ecce cura ei totius Ecclesiae et principatus committitur. Et ipse vices suas vicariis suis pontificibus relinquere dignoscitur Ecclesiae curam gerendi. Nam etiam claves regni coelestis accepit, et potestas ei ligandi et solvendi tribuitur. Unde fiducialiter freti existimus quod si vestra a Deo praefata regalis excellentia erga ejus sanctam catholicam et apostolicam Romanam Ecclesiam et nos, ut coepit, usque in finem in amore et dilectione fideliter exstiterit, non solum eam ab omni peccati [Col. 1249A] macula abluens eripiet, sed etiam in hoc mundo super omnes barbaras gentes cum ea committentes suffragiis suis victorias tribuet immensas, insuper et regnum coelorum sine fine. Praeterea directum a vestra clementissima praecelsa regali potentia suscepimus fidelem familiarem vestrum, videlicet Engilbertum abbatem et ministrum capellae, qui pene ab ipsis infantiae rudimentis in palatio vestro enutritus est, et in omnibus consiliis vestris receptus; ut ideo sicut a vobis in omni familiaritate recipitur, ita et a nobis reciperetur et condecenter honoraretur. Unde pro nimio amore quem erga vestram mellifluam gerimus regalem excellentiam, sicut misistis cum nimio amore dulcedinis eximiae, eum suscipientes, prout voluit, et qualiter voluit, cum magna familiaritate nobis enarrantem, aure placabili et mente benigna eum suscepimus, et quasi vestra corporali excellentia nobis narrante, nostrum ei patientius credidimus consilium, ad profectum sanctae nostrae Romanae [Col. 1249B] Ecclesiae et vestrae a Deo protectae regalis potentiae exaltationem. Inter quae edidit nobis capitulare adversum synodum quae pro sacrarum imaginum erectione in Nicaea acta est. Unde pro vestra melliflua regali dilectione per unumquodque capitulum responsum reddidimus: non quemlibet, absit, hominem defendentes, sed olitanam traditionem sanctae catholicae et apostolicae Romanae Ecclesiae tenentes, priscam praedecessorum nostrorum sanctorum pontificum sequimur doctrinam, rectae fidei traditionem modis omnibus vindicantes.



IN ACTIONE TERTIA.

In primo quidem capitulo ferebatur, in eo quod dicit: »Et in Spiritum sanctum Dominum ac vivificatorem, ex Patre per Filium procedentem.«

Reprehensio. Quod Tarasius non recte sentiat, qui Spiritum sanctum non ex Patre et Filio, secundum Nicaeni symboli fidem, sed ex Patre per Filium procedentem in suae credulitatis lectione profiteatur.

[Col. 1249C] Responsio. Hoc dogma Tarasius non per se explanavit, sed per doctrinam sanctorum Patrum confessus est: quorum capitula pro vestro nimio amore, quod [Pro quem. Hard.] erga vestram praeerectissimam a Deo protectam regalem excellentiam gerimus, breviter exaramus: scilicet sancti Athanasii de apparitione Domini in carne (In sermone de humana natura suscepta ab unigenito Verbo), inter caetera. »Et propter hoc insufflat in facie apostolorum, dicens: Accipite Spiritum sanctum (Joan. XX), ut cognoscamus quia de plenitudine deitatis est qui dabatur Spiritus discipulis. In Christo enim, inquit, habitat, hoc est in carne ejus, omnis plenitudo deitatis corporaliter (Coloss. II), sicut et evangelista Joannes dicit: Nos omnes ex plenitudine ejus accepimus (Joan. I). Corporali enim specie sicut columba apparuit Spiritus sanctus (Luc. III), descendens et manens super eum. In nobis etenim primitiae et pignus deitatis inhabitat, in Christo autem omnis plenitudo deitatis. Et ne [Col. 1249D] quis arbitretur quia quasi non habens ipse accipiebat: ipse enim sibi desuper mittebat, sicut Deus, et ipse sibi deorsum suscipiebat, sicut homo. Ab ipso ergo in ipsum descendebat, ex deitate ejus in humanitatem ejus.« Et post plura: »Manifestum est quia per ipsum omnia fecit Pater, per ipsum ergo eum suscitat, per ipsum eum sanctificat, et per ipsum eum exaltat, et per ipsum vitam dat.«

Item ejusdem sancti Athanasii de Virginitate, inter caetera: »Et in Spiritum sanctum, qui in Patre et Filio existens, qui a Patre emittitur, et per Filium datur.«

Item de Histor. eccles., lib. VII, Eusebii Caesariensis, post plura: »Gregorii martyris et episcopi Neocaesareae fides: Unus Deus Pater Verbi viventis, sapientiae subsistentis, et virtutis suae, et figurae, perfectus perfecti genitor, Pater Filii unigeniti. Unus Dominus, solus ex solo Deo, figura et imago deitatis, Verbum perpetrans, sapientia comprehendens omnia, [Col. 1250A] et virtus qua tota creatura fieri potuit. Filius verus veri, et invisibilis ex invisibili, et incorruptibilis ex incorruptibili, et immortalis ex immortali, et sempiternus ex sempiterno. Unus Spiritus sanctus, ex Deo substantiam habens, et qui per Filium apparuit, imago Filii perfecti, perfecta viventium causa, sanctitas sanctificationis praestatrix, per quem Deus super omnia et in omnibus cognoscitur,« et caetera. Et non solum historiographus iste hanc memorat sancti Gregorii fidem, sed et maximus praedicator sanctus Gregorius Nyssenus in sermone Graeco mirifice atque splendide ea explanavit, qualiter, et a quibus eidem sancto Gregorio disposita atque ostensa et visa est.

Item sancti Hilarii ex lib. VIII de Fide (Lib. VIII de Trinitate), inter caetera: »Cum Spiritus sanctus, qui et Spiritus Christi et Spiritus Dei est, res naturae esse demonstretur unius, quaero igitur quomodo non ex natura unum sunt? A Patre procedit Spiritus veritatis, a Filio mittitur, et a Filio accipit, [Col. 1250B] sed omnia quae habet Pater, et Filius. Et idcirco qui ab eo accipit, Dei Spiritus est, sed idem et Spiritus Christi est.« Et post pauca: »Est enim in nobis Spiritus Dei, sed et est in nobis Spiritus Christi, et cum Spiritus Christi inest, inest Spiritus Dei. Ita cum quod Dei est et Christi est, et cum quod Christi est Dei est, non potest aliud quid diversum Christus esse quam Deus est. Deus igitur Christus est, unum cum Deo Christus: et illud evangelicum: Ego et Pater unum sumus, etc.« (Joan. X.)

Item de epistola sancti Basilii ad Amphilochium episcopum Iconii (Lib. I de Spiritu sancto ad Amphiloch., 18), inter caetera: »Unum idem et Spiritum sanctum, et ipsum in unitate dictum per unum Filium uni Patri conjunctum, et per ipsum complens superlaudabilem et beatam Trinitatem.« Et post pauca: »Enimvero una Dei scientia est, ab uno Spiritu per unum Filium in uno Patre.« Et iterum: »Naturalis bonitas et secundum naturalem [Col. 1250C] sanctificationem, et regalem dignitatem, ex Patre per Unigenitum in Spiritu pertransit, etc.«

Item sancti Ambrosii ex lib. I (cap. 3) de Spiritu sancto, inter caetera: »Vos autem baptizabimini Spiritu sancto.« Et post pauca: »Unitas ergo operationis, unitas praedicationis, quae non potest separari. Quod si hoc loco separetur Spiritus ab operatione Patris et Filii, quia dictum est, Ex Deo omnia, et, Per Filium omnia, ergo et ibi, quia Apostolus de Christo dixit. Qui est super omnia Deus benedictus in saecula (Rom. IX), non solum cum creaturis omnibus, sed etiam Patri, quod dictu est nefas, praetulit; sed absit. Non enim inter omnia Pater, non inter plebem quamdam creaturarum suarum. Subter creatura omnis, supra divinitas Patris, et Filii, et Spiritus sancti. Illa servit, haec regnat; illa subjacet, ista dominatur, etc.«

Item sancti Gregorii Theologi de secundis epiphaniis (Orat. in sancta lumina), inter caetera: »Nobis [Col. 1250D] autem unus Deus Pater, ex quo omnia, et unus Dominus Jesus Christus, per quem omnia, et unus Spiritus sanctus, in quo omnia. Hoc ipso autem quod dicimus, Ex quo, et Per quem, et In quo, non naturam secamus, neque enim praepositionum syllabae mutatae naturae veritatem mutabunt, sed unius naturae sui cujusque nominis proprietatem designat. Quod manifestissime indicatur ex eo quod rursus in unum revocatur ista ipsa diversitas; si quis tamen non transitorie apud ipsum Apostolum legat illud quod scriptum est, cum dixit: Quia ex ipso, et per ipsum, et in ipso omnia (Rom. XI), et addidit: Ipsi gloria in saecula saeculorum (Ibid.).«

Item sancti Augustini ex sermone de Ascensione Domini inter plura: »Dedit in terra conspicuus, et proximis proximus Spiritum sanctum, insufflando in faciem eorum: et ab hac maxime charitate quae in coelis est, de coelo misit Spiritum sanctum. Spiritum sanctum accipe in terra, et diligis fratrem; accipe [Col. 1251A] de coelo, et diligis Deum, quia et in terra quod accepisti de coelo est. In terra Christus dedit, sed de coelo est qui dedit. Ille enim dedit qui de coelo descendit, etc.«

Ejusdem sancti Augustini de Pentecoste, inter caetera: »Desinant namque insipientes blandiri, nobisque dicere: Quid accepturi sumus, cum vobis accesserimus, cum jam nos baptismum Christi habere fateamini? Respondeamus eis: Habetis baptismum Christi, venite ut habeatis et Spiritum Christi. Timete quod scriptum est: Quisquis autem Spiritum Christi non habet, hic non est ejus (Rom. VIII). Induistis Christum forma sacramenti, induite imitatione exempli.«

Et ejusdem sancti Augustini lib. IV (cap. 10) de Trinitate, inter caetera: »Nec possumus dicere quod Spiritus sanctus et a Filio non procedat: neque enim frustra idem Spiritus et Patris et Filii Spiritus dicitur. Neque video quid aliud significare voluerit, [Col. 1251B] quod sufflans ait: Accipite Spiritum sanctum (Joan. XX). Neque enim flatus ille corporeus, cum sensu corporaliter tangendi procedens ex corpore, substantia Spiritus sancti fuit: sed demonstratio per congruam significationem, non tantum a Patre, sed et a Filio procedere Spiritum sanctum. Quis enim dementissimus dixerit, alium fuisse Spiritum, quem sufflans dedit, et alium, quem post ascensionem suam misit? Unus enim Spiritus est, Spiritus Dei, Spiritus Patris et Filii, Spiritus sanctus qui operatur omnia in omnibus, etc.« (I Cor. XII.)

Item ejusdem sancti Augustini in lib. XV (cap. 26) de Trinitate, inter caetera: »De utroque autem procedere sic docetur, quia ipse Filius ait: De Patre procedit (Joan. XV). Et cum resurrexisset a mortuis, et apparuisset discipulis suis, insufflavit et ait: Accipite Spiritum sanctum (Joan. XX), ut etiam eum de se procedere ostenderet. Et ipse est virtus, quae de illo exibat, sicut legitur in Evangelio, et sanabat omnes.« [Col. 1251C] (Luc. VI.) Et post pauca: »Hoc significans Dominus Jesus, bis dedit Spiritum sanctum: semel in terra, propter dilectionem proximi; et iterum de coelo, propter dilectionem Dei.«

Item de sententia sancti Cyrilli (Anathematismo nono) inter caetera: »Si quis eum, qui unus est, Dominum Jesum Christum glorificatum esse a Spiritu sancto tanquam aliena potentia, qua per eum operari posset adversus immundos spiritus, et per eum implesse divina signa, et non magis proprium ejus esse Spiritum dicat, per quem signa operatus est, anathema sit, etc.«

Item ejusdem sancti Cyrilli ad Joannem Antiochenum, inter caetera: Ne transferas terminos aeternos, quos posuerunt patres tui (Deut. XVI). Non enim erant ipsi loquentes, sed Spiritus Dei et Patris, qui procedit quidem ex ipso, non est autem a Filio alienus secundum essentiae rationem. Et ad hoc nos sanctorum, qui mysteria tradiderunt, dicta confirmant. In Actibus enim apostolorum scriptum est: Venientes [Col. 1251D] autem circa Mysiam, tentabant ire in Bithyniam, et non eos permisit Spiritus Jesu (Act. XVI). Scribit etiam et venerabilis Paulus: Qui autem in carne sunt, Deo placere non possunt. Vos autem non estis in carne, sed in spiritu, si tamen Spiritus Dei habitat in vobis. Si quis autem Spiritum Christi non habet, hic non est ejus, etc.« (Rom. VIII).

Item sancti Cyrilli de Spiritus cultura, ex libro primo, inter caetera: »Sicuti est Dei, et Patris, simul et Filii substantialiter, ex utroque, videlicet ex Patre per Filium, procedente Spiritu, et reliqua.«

Item ejusdem sancti Cyrilli ex libro acclamatorio ad Theodosium imperatorem, inter caetera, »Itaque etsi dicetur ubicunque vivificare Pater, operatur hoc omnino per Filium [in] Spiritu sancto, etc.«

Item ex epistola encyclica sive synodica sancti Leonis papae ad Flavianum archiepiscopum Constantinopolitanum [Col. 1252A] directa (Epist. 12), inter caetera: »Ideo et clausis ad discipulos januis introivit (Joan. XX), et flatu suo dabat Spiritum sanctum, et donato intelligentiae lumine, sanctarum Scripturarum occulta pandebat, et reliqua.«

Item ex sermone ejusdem sancti Leonis praecipui doctoris de Pentecoste, inter caetera: »Omnes ergo, dilectissimi, qui in Dominum Jesum crediderant, infusum sibi habebant Spiritum sanctum, et remittendorum peccatorum etiam tunc apostoli acceperunt potestatem, cum post resurrectionem suam Dominus insufflavit, et dixit: Accipite Spiritum sanctum; quorum remiseritis peccata, remittuntur eis: et quorum retinueritis, retenta sunt, etc.« (Joan. XX.)

Unde et egregius praedicator atque mellifluus doctor sanctus Gregorius papa in sancti Evangelii homilia 26, inter caetera inquit: »Cum venerit Paracletus, quem ego mittam vobis a Patre (Joan. XV). Si enim mitti solummodo incarnari deberet intelligi, [Col. 1252B] sanctus procul dubio Spiritus nullo modo diceretur mitti, qui nequaquam incarnatus est. Sed ejus missio ipsa processio est, qua de Patre procedit et Filio. Sicut itaque Spiritus mitti dicitur, quia procedit, ita et Filius non incongrue mitti dicitur, quia generatur. Hoc cum dixisset, et insufflavit, et dixit eis: Accipite Spiritum sanctum (Joan. XX). Quaerendum nobis est quid est quod Spiritum sanctum Dominus noster et semel dedit in terra consistens, et semel coelo praesidens.«

Item ejusdem sancti Gregorii papae ex libro XXVII super Job, inter caetera: »De quo Joannes dicit: Omnia per ipsum facta sunt (Joan. I). Ita etiam os dicitur, ac si oris nomine patenter diceretur Verbum, sicut nos quoque pro verbis linguam dicere solemus, ut cum Graecam vel Latinam linguam dicimus, Latina vel Graeca verba monstremus. Os ergo Domini non immerito ipsum accipimus, per quem nobis omnia loquitur. Hinc est enim quod propheta ait: Os enim Domini locutum est haec, etc.« (Isa. LVIII.) Sed et [Col. 1252C] sancta catholica et apostolica Ecclesia ab ipso sancto Gregorio papa ordinem missarum, solemnitatum, orationum suscipiens, plures nobis edidit orationes, ubi Spiritum sanctum per Dominum nostrum Jesum Christum infundi, atque illustrari, et confirmari nos suppliciter petere docuit.« Item sancti Sophronii, cujus orthodoxa dogmata in sancta sexta synodo venerantur, inter plurima: »Omnia enim per unigenitum Filium Pater in sancto fecit Spiritu, quae ut sapienti providentia continet, ut Deus suis operibus praesidens, etc.«



IN EADEM ACTIONE.

CAP. II.---Reprehensio. Utrum Theodorus archiepiscopus Hierosolymorum recte sentiat, qui cum Patrem sine principio penitus et sempiternum se credere dixit, Filium, nescio sub qua ambage verborum, non aliud principium quam Patrem agnoscentem, et ex ipso subsistentiam habentem, professus [Col. 1252D] sit.

Responsio. Iste Theodorus patriarcha Hierosolymorum, cum caeteris praecipuis patriarchis, videlicet Cosma Alexandriae, et Theodoro alio Antiochiae, dudum praedecessori nostro sanctae recordationis quondam Paulo papae, miserunt propriam eorum rectae fidei synodicam: in qua et de sacratissimis imaginibus subtili narratione, qualiter una cum nostra sancta catholica et apostolica universali Romana Ecclesia ipsi caeteri Orientales orthodoxi episcopi et Christianus populus sentiunt, et in earumdem sanctarum imaginum veneratione sincero mentis affectu ferventes in fide existunt, studuerunt intimandum. Quam synodicam in Latino interpretatam eloquio praedecessor noster quondam sanctissimus dominus Stephanus papa in suo concilio, quod et ipse pro sacris imaginibus una cum diversis episcopis in partibus Franciae seu Italiae fecit, suscipientes ac relegentes, placuerunt tam de diversis Francorum [Col. 1253A] [Edit. Rom., sanctorum] Patrum testimoniis, quam de symbolo fidei, ubi facti sunt, dicentes: Si quis alium terminum fidei, sive symbolum, aut doctrinam habet praeter quod traditum est a sanctis magnis et universalibus sex synodis, et confirmatum est ab his sanctis Patribus qui in eis convenerunt, et non adorat imaginem sive figuram Domini nostri Jesu Christi, neque humanationem ejus confitetur, sicut qui descendit et incarnatus est propter genus humanum, talem impium anathematizamus, et alienum extraneumque deputamus sanctae catholicae et apostolicae Ecclesiae; et caetera quae longum est enarrari. Et ideo praedictus Theodorus archiepiscopus taliter professus est, sanctorum Patrum sequens doctrinam, id est sancti Hilarii Pictavensis episcopi ex libro I contra haeresim Arianorum, inter caetera. »Ita vero natum esse, ut semper fuisse manifestemus: sicque in eo non innascibilitatis exceptio, sed nativitatis aeternitas, quia et nativitas auctorem habeat, [Col. 1253B] neque careat aeternitate divinitas, etc.« Item ejusdem sancti Hilarii ex libro XI de Fide, inter caetera: »A nobis bene intelligitur et creditur: nam ipsa sermonum enuntiatione eum natum confitemur, non tamen non natum praedicamus. Neque enim idipsum est non natum atque nasci, quia illud ab altero, hoc vero a nemine est; et aliud est sine auctore semper esse aeternum, aliud quod Patri, id est auctori, est coaeternum. Ubi enim Pater auctor est, ibi et nativitas est. At vero ubi auctor aeternus est, ibi et nativitatis aeternitas est. Quia sicut nativitas ab auctore est, ita et ab aeterno auctore aeterna nativitas est, etc.«

Item sancti Gregorii, qui et Theologi, in sermone de Epiphania (Orat. in sancta lumina, circa med.), inter caetera: »Pater ergo Pater est sine initio; non enim est aliud aliquid unde Pater est. Filius Filius est, sed non absque initio; de Patre enim est. Si vero temporale spectas initium, et ipse sine initio est. Creator namque est temporum, et non ipse [Col. 1253C] initium sumit ex tempore. Spiritus sanctus vere Spiritus sanctus est, procedens quidem ex Patre, sed non et ipse Filius: non enim generatur, sed procedit, etc.«

Item ejusdem sancti Gregorii Theologi ex sermone de Natali Domini infra (post medium), etc. »Hoc est ipse Sermo Dei, qui est ante saecula, qui est invisibilis, et incomprehensibilis, et incorporeus: qui est initium ab initio, qui est lux de luce, fons vitae et immortalitatis, figura vera et expressa substantiae Dei, signaculum veritatis, imago invisibilis Dei Patris, etc.«

Item ejusdem sancti Gregorii Theologi de Sermone pacifico secundo (Orat. 2 de pace, circa med.). »Ego autem deitatis principium introducens sine tempore, et indivise, et immense, quique principium honorifico, et quae de principio, qualiter, etc.«

Item ejusdem sancti Gregorii Theologi de sermone apologetico infra (Orat. de dogmat. et constit. pet., [Col. 1253D] circa med.), etc. »Cujus enim erit Filius, si non origo sua referatur ad Patrem. Ut sit ille qui genuit, et iste sit qui est ex illo progenitus. Origo enim Patris est, non exigui alicujus et indigni, sed deitatis et bonitatis. Origo est [pro enim] Pater in Filio et in Spiritu sancto, intelligitur et sentitur in illo, vel ut in Filio Verbo, in hoc veluti Spiritu ad ipso procedente, etc.«

Item sancti Augustini de Genesi ad litteram, ex libro primo infra, etc. »Nam dicente Scriptura: In principio fecit Deus coelum et terram (Gen. I), intelligimus autem [pro Patrem. Hard.] in Dei nomine, et Filium in principii nomine, qui non Patri, sed per se ipse creatae primitus, ac potissimum spiritali creaturae, [Col. 1254A] et consequenter etiam universae creaturae, principium est. Dicente autem Scriptura: Et Spiritus Dei ferebatur super aquas (Ibid.), completam commemorationem Trinitatis agnoscimus, etc.«

Item ejusdem sancti Augustini ex libro XXXVIII super Joannem evangelistam, inter caetera: Filius enim Patris est Filius, et Pater utique Filii Pater est. Sed Deus de Deo Filius dicitur; lumen de lumine Filius dicitur. Pater dicitur lumen, sed non de lumine; dicitur Pater Deus, sed non de Deo. Si ergo Deus de Deo, lumen de lumine principium est, quanto facilius intelligitur principium lumen de quo lumen, et Deus de quo Deus? Videtur itaque absurdum, charissimi, ut dicamus Filium principium, et Patrem principium non dicamus? Sed quid agamus, nunquid duo erunt principia? Cavendum est hoc dicere. Quid ergo Pater principium, et Filius principium, quomodo non duo principia? quomodo dicimus Patrem Deum, Filium Deum, et tamen dicimus non duos deos. Nefas enim dicere duos deos. Nefas est enim [Col. 1254B] dicere tres deos.« Et post pauca: »In eo quod dicitur Spiritus Patris et Filii, non est quod dicam tres; nisi et Patrem, et Filium, et Spiritum sanctum, unum Deum, unum Omnipotentem: ergo unum principium, etc.«

Item ejusdem ex lib. VI (cap. 2) de sancta Trinitate, inter caetera: »Quomodo ergo Deus de Deo, lumen de lumine? Non enim simul ambo Deus de Deo, sed solus Filius de Deo, scilicet Patre: nec ambo simul lumen de lumine, sed solus Filius de lumine Patre, etc.«

Item sancti Sophronii archiepiscopi Hierosolymorum ex synodica ejus, quae oblata est in sancta sexta synodo (Act. 11), inter caetera: »Credo igitur, beati, secundum quod a principio credidi, in unum Deum Patrem omnipotentem, sine principio penitus, et sempiternum, omnium visibilium atque invisibilium factorem. Et in unum Dominum Jesum Christum, Filium Dei unigenitum, qui sempiterne et impassibiliter [Col. 1254C] ex ipso natus est Deo et Patre, et non aliud principium quam Patrem agnoscentem: sed nec aliunde quam ex Patre ipsam subsistentiam habet: lumen de lumine, consubstantialem, Deum verum de Deo vero, consempiternum [Edit. Rom., sempiternum]. Et in unum Spiritum sanctum, qui sempiterne a Deo Patre procedit, et lumen et Deum ipsum agnoscendum, etc.«



IN SEXTA ACTIONE.

CAP. III.---Reprehensio. Quod idem Tarasius non recte Spiritum sanctum contribulem Patri et Filio dixerit, cum sufficeret dicere coaeternum, consubstantialem, ejusdemque essentiae et naturae.

[a 1Kb] Responsio. Item ipse sanctus Sophronius: »Et quoniam perjuravit. Oportebat enim illi mentientem perjurare eum. Ex malorum electione melius erat utiliora eligere, etc.«

Item ex divo Augustino in praefatione in psalmum [Col. 1254D] XXXI, inter caetera: »Debemus nulla opera proponere fidei, id est, ut ante fidem quisquam dicatur bene operatus. Ea enim ipsa opera quae dicuntur ante fidem, quamvis videantur hominibus laudabilia, inania sunt: et ita mihi videntur esse, ut magnae vires et cursus celerrimus praeter viam. Nemo ergo computet bona opera sua ante fidem etc.«



IN ACTIONE QUARTA.

CAP. XV.---Reprehensio. Quod non propter eos scriptum sit qui imagines adorare contemnunt, sicut illi dicunt qui eas adorant, quod in psalmo legitur: Quanta malignatus est inimicus in sanctis tuis? (Psal. LXXIII.)

[Col. 1255A] Responsio. Veraciter propter haereticos haec dixerunt, sicut beatus Augustinus in ejusdem psalmi explanatione inquit: »Quanta maligne operatus est inimicus in sanctis tuis, in his quae sancta tua erant, id est in templo, in sacerdotio, in illis omnibus sacramentis quae illo tempore fuerunt, etc.« Similiter et nunc ampliora mala inimici sanctae catholicae et apostolicae Ecclesiae malignantes adversus olitanam orthodoxamque traditionem pro sacris imaginibus, depositione ad nihilum redacti sunt.

Item sancti Gregorii Nazianzeni, qui et Theologi, in sermone de philosopho Irone (Orat. in laudem Ironis, circa med.), inter caetera: »Quomodo enim non gloriabantur? Quomodo enim, non polluerunt templum sanctum superventionibus multimodis? Et in omnibus malis principabatur quidem vir impius et iniquus, et neque nomen Christianitatis circumferens, etc.«



IN ACTIONE QUINTA.

[Col. 1255B] CAP. ITEM XV.---Reprehensio. Quod epistola, quam illi sancti Simeonis Stylitae dicunt, missa ad Justinianum [Justinum] imperatorem, multum distet a divinis Scripturis sive sanctorum Patrum documentis, in eo quod ait praefato imperatori: »Pro quibus commemorantes referimus divinis vestris auribus; sive in eo quod idem imperator misericordia uti prohibuerit.«

Responsio. Sanctus quippe Ambrosius scribens ad Gratianum imperatorem librum orthodoxae fidei, nunquid peccavit quia dixit ei, Sancte imperator? Et quid extra dixit iste, scribens ad Christianissimum Justinianum [Justinum] imperatorem pro zelo fidei suae, divinis auribus, exprimens? Et ideo divinis auribus, quia per divinos sermones audit, et fideliter atque orthodoxe eos observat, recte divinas aures, videlicet auditum divinum habere monstratur. De misericordia vero uti prohibente, non ita est, sed petens morari neque ad modicum, sed fieri decentem [Col. 1255C] vindictam sanctus ille poposcit: nam non sine misericordia, ut superius fati sunt, verum etiam tantum amorem erga imagines sanctorum habere videbatur, ut impios illos anathematis jacularet ictibus. Quod agnitum habere vestram a Deo inspiratam excellentiam magnopere credimus, ubi sanctus Gregorius in Dialogis suis meminit de beato Bonifacio, qualiter miserum illum, qui cum simia veniens cymbala percussit, sermone suo cum moerore ad mortem jaculavit. Unde et post pauca sanctus Gregorius (Lib. I, c. 9), inquit: »Metuenda ergo tanto est ira justorum, quanto et constat quia in eorum cordibus ille praesens est qui ad inferendam ultionem, quam voluerit, invalidus non est.«

Item idem ipse sanctus Gregorius in explanationem beati Job (Lib. XXXIV, c. 10), ubi dum de fortibus sanctae Ecclesiae praedicatoribus tractaret, adjunxit: »Unde ad prophetam de bonis doctoribus Dominus dicit: Devorabunt et subjicient lapidibus fundae (Zach. IX). Sancti quippe doctores, qui ad virtutem [Col. 1255D] et alios instruunt, hostes devorant, dum eos intra corpus suum per vim conversionis immutant. Fortes ex illa Ecclesia viri prodeunt, quibus quasi lapideis ictibus iniquorum corda tundantur. Unde et Golias immanissimus saxo fundae moritur (I Reg. XVII), quia angulari sanctae Ecclesiae lapide diabolica celsitudo superatur.«



IN EADEM ACTIONE.

CAP. XVII.---Reprehensio. De eo quod omnibus haereticis Samaritanos deteriores, et Samaritanis eos deteriores dicunt qui imagines destruunt, cum parentes eorum secundum eorum opinionem omnibus haereticis deteriores fuerint, qui utrique imagines destruxerunt.

Responsio. Et in his mellifluus doctor beatus Gregorius Theologus in sermone de Natali Domini, inter caetera, inquit: »Offenderis carne; hoc et Judaei. Si et Samaritanum vocabis, et ut reliqua [Col. 1256A] sileam, non credis deitati; hoc neque daemones. O et Judaeis infidelior tu, et daemonibus deterior, etc.«

Item ex edicto Justiniani imperatoris inter caetera: »Sed neque Theodorus Mopsuestenus, qui et Judaeos et Hellinas [Id est Graecos, M.; id est gentiles et paganos, H.] superavit in sua impietate, etc.« Item sancti Gregorii papae in explanatione beati Job, de libro XIV, inter caetera: »Sicut qui mel multum comedit, non est ei bonum: sic qui scrutator est majestatis, opprimitur a gloria (Prov. XXV),« et infra: »Gloria invisibilis conditoris, quae moderate inquisita nos erigit, ultra vires perscrutata premit. Unde et haeretici, quanto de sublimi intelligentia amplius repleri ambiunt, tanto amplius inanescunt. Immoderatis namque auribus cognitionis supernae scientiam quo plus appetunt, plus amittunt. At contra ii qui in sancta Ecclesia veraciter sunt humiles et veraciter docti, norunt de secretis coelestibus et quaedam considerata intelligere, et quaedam non [Col. 1256B] intellecta venerari: ut et quae intelligunt veneranter teneant, et quae necdum intelligunt humiliter exspectent. Quam praesumptionis audaciam bene praedicator egregius refrenat, dicens: Non plus sapere quam oportet sapere, sed sapere ad sobrietatem.« (Rom. XII.)

Et ideo praedecessores eorum plus quam oportet sapere se extollentes, et novitate imponere molientes, haeretici deteriores effecti, ad nihilum redacti sunt.



IN EADEM ACTIONE.

CAP. XVIII.---Reprehensio. Quod nulla Evangelii lectio tradat Jesum ad Abagarum imaginem misisse, ut illi dicunt.

Responsio. Praedecessor noster sancte recordationis dominus Stephanus quondam sanctissimus papa, in supradicto concilio praesidens, inter plurima veridica testimonia per semetipsum asserens, [Col. 1256C] docuit ita: »Sed nec illud est praetereundum quod relatione fidelium de partibus Orientis advenientium saepe cognovimus. In quibus licet Evangelium silet, tamen nequaquam in omnibus incredibile fidei meritum, et hoc affirmante de ipso evangelista: Multa quidem et alia signa fecit Jesus, quae non sunt scripta in libro hoc (Joan. XX). Denique fertur ab asserentibus (Euseb. lib. I, c. 13) quod Redemptor humani generis, appropinquante die passionis, cuidam regi Edessenae civitatis, desideranti corporaliter illum cernere, et ut persecutiones Judaeorum fugeret ad illum convocare, ut auditas miraculorum opiniones, et sanitatum curationes illi et populo suo impertiret, respondisset: Quod si faciem meam corporaliter cernere cupis, en tibi vultus mei speciem transformatam in linteo dirigo, per quam et desiderii tui fervorem refrigeres, et quod de me audisti, impossibile nequaquam fieri existimes. Postquam tamen complevero ea quae de me scripta sunt, dirigam tibi [Col. 1256D] unum de discipulis meis, qui tibi et populo tuo sanitates impertiat, et ad sublimitatem fidei vos perducat, etc.«

Item ex synodica trium patriarcharum, videlicet Cosmae Alexandriae, Theodori Antiochiae, et Theodori Hierosolymae, quae in praedicto concilio relecta, ab omnibus fideliter honorata venerabiliter suscepta est: ubi post multa sanctorum Patrum testimonia, Theodorus patriarcha Hierosolymorum inquit: »Restat mihi tempus enarrandi de Abagaro Edesseno, et alia aut similia sanctorum Patrum, quae et vos melius cognoscitis. Persevera, sanctissime Pater, persevera in eadem bona fide, corroboratus super petram fidei, sicut deiloqua vox affata est apostolum Petrum: Tu es Petrus, et super hanc petram aedificabo Ecclesiam meam; et portae inferi non praevalebunt adversus eam (Matth. XVI). Vere non praevalebunt ei in saeculum saeculi. Cognitum facimus tibi sanctissimo domino ego humilis Theodorus patriarcha [Col. 1257A] Hierosolymorum, et hi qui nobiscum sunt, Cosmas patriarcha Alexandriae, et Theodorus patriarcha Antiochiae: idipsum intelligimus et credimus, sicut et vestrae sanctitati patet, etc.«



IN EADEM ACTIONE.

CAP. XIX.---Reprehensio. Quod nec illud ad hanc pertineat, ut illi dicunt, quod scriptum est: Quoniam non est jam propheta, et nos non cognoscet amplius (Psalm. LXXIII).

Responsio. Pro haereticis illis, qui in pseudosyllogo sub Constantino quondam haeretico imperatore gloriantes se aliquid sapere et intelligere, nescientes talia, ipsi psalmifice dixerunt. Coaequantes eos Judaeis, de quibus beatus Augustinus in eodem psalmo explanavit, dicens: »Ecce isti Judaei, qui se dicunt non agnosci adhuc;« et post pauca: »Jam signa tua non vides, jam non est propheta, et dicis: Et nos non cognoscet adhuc, quia vos non agnoscitis adhuc. Jam non est propheta, et nos non cognoscet [Col. 1257B] adhuc: usquequo Deus, exprobravit inimicus?« Similiter et ipsi haeretici: usquequo princeps eorum, videlicet Constantinus haeresiarcha, exprobratus est, non intellexerunt, et ideo redacti sunt ad nihilum.



IN ACTIONE SEXTA.

CAP. XX.---Reprehensio. Quomodo intelligendum est quod in Canticis canticorum scribitur: Ostende mihi faciem tuam: auditam fac mihi vocem tuam, quoniam vox tua suavis est, et facies tua speciosa (Cant. II); quod quidem capitulum illi impudentissime ad imaginum visionem protulerunt.

Responsio. Recte illud protulerunt, quia visio sacrarum imaginum ad speciosam formam Domini et Salvatoris nostri Jesu Christi secundum carnem, sanctaeque ejus genitricis, et sanctorum pertinet. In persona enim Christi et Ecclesiae diversa sanctorum Patrum opuscula in Cantica canticorum explanata sunt: et si, quomodo intelligendum est, scire velint, [Col. 1257C] sancti Epiphanii episcopi Cypri proferimus expositionem, in qua inter multa diversa inquit: »Ostende mihi faciem tuam, et auditam fac mihi vocem tuam; hoc est, per legem et prophetas non mihi loquaris, sed temetipsum totum mihi demonstra: sicut et Moyses tali desiderio comprehensus, fiducialiter dicebat ad Deum: Ostende mihi teipsum, ut te videam (Exod. XXXV). Sed tunc equidem dixit Moysi: Nullus videbit faciem meam, et vivet. Sponsae autem suae volens semetipsum ostendere, incarnatus ei se induto corpore demonstravit, per virtutis modum, per sustentationem et innocentiam, tradens ei pietatis aspectum. Ostendit igitur ei faciem suam conceptus in Dei genitrice virgine (Matth. V), et audire eam fecit vocem suam, cum doceret in Oliveti monte discipulos, et rursus dum per eos in universum orbem terrarum praedicationis dogmata destinasset. Quoniam vox tua suavis, et facies tua speciosa (Cant. II). Vox ejus vere suavis est, quae dicit: Venite, benedicti Patris mei, etc. (Matth. XXV). Vox [Col. 1257D] tua suavis, hoc est quae caecos videre fecit, cum diceret: Secundum fidem vestram fiat vobis (Matth. IX). Vox tua suavis, id est dicendo: Venite ad me omnes qui laboratis, etc. (Matth. XI). Vox tua suavis est dicens paralytico: Surge, tolle grabatum tuum, et ambula (Marc. II). Vox suavis est, dicens: Confide, fili, remittuntur peccata tua (Matth. IX). Vox tua suavis est, dicens: Confide, filia, fides tua te salvam fecit; vade in pace (Luc. VII). Et alia plura quae per ordinem exarare longum est.«



IN ACTIONE SEXTA. In tomo primo.

CAP. XXI.---Reprehensio. Quod non ad adorandas imagines pertineat quod scriptum: Creavit Deus hominem ad imaginem et similitudinem suam.

Responsio. Si sic intelligunt, quod creavit Deus hominem ad imaginem et ad similitudinem suam (Gen. I), quia propter adorandas imagines explanavit hoc [Col. 1258A] Tarasius patriarcha, de intellectu habere nihil quidpiam videntur, ut scriptum est, et intelligere non potuerunt. Tarasius namque patriarcha dum concilio haereticorum renueret, et exprobraret quod in eorum obscuritate contra sacrarum imaginum stabilitatem dicere ausi sunt: »Quatenus propriae manus opus plasmator Deus videns perire, etc.« Idcirco hoc dixit sensu, quoniam quidem terrigena imaginem Dei honoratur, etc.« Et post pauca: »Imaginum facturae, et deliberatione vacua saevissime gloriari per eos facta, et variis sermonibus eorum mentem consuentes, Ecclesiam Dei ut errantem judicant, etc.«

Nam creavit Deus hominem ad imaginem et similitudinem suam. Beatus Augustinus in lib. V, ex eo quod in Genesi sexto die factum legitur, inter caetera inquit: »Et modo attendite: in poena sua constitutus est homo, et quantum valent reliquiae imaginis Dei, quae in illo remanserunt. Obtrivit ipsam imaginem per peccatum, et ipsa reformatur per gratiam, [Col. 1258B] per quae [Edit. Rom., quae per] libidinem obsolefacta est. Quomodo enim nummus, si confricetur ad terram, perdit imaginem imperatoris, sic mens hominis, si confricetur libidinibus terrenis, amittit imaginem Dei. Venit autem monetarius Christus, qui repercutiat nummos. Et quomodo repercutit nummos? Donando peccata ex gratia: et ostendet tibi, quia Deus quaerit imaginem suam. Nam quando illi de tributo Caesaris dictum est: Licet tributum dare Caesari (Matth. XXII; Marc. XII)? Tentabant enim eum, ut si diceret, Non detur, calumniarentur illi per exactores tributi: Ecce qui docet ut non demus tributum; si autem diceret, Detur: Ecce qui maledixit Jerusalem: fecit illam tributariam. Quid ergo ipse dixit, et quid admonuit? Quid me tentatis, hypocritae? Afferte mihi nummum: et obtulerunt illi. Et ait: Cujus habet imaginem et inscriptionem? Responderunt: Caesaris. Tunc ait: Reddite ergo Caesari quae Caesaris sunt, et Deo quae Dei sunt (Ibid.); id est, si Caesar quaerit imaginem in nummo, Deus non quaerit imaginem [Col. 1258C] in homine? etc.« Item sancti Severiani Gabalanensis episcopi de homilia quae in sabbato dicta est, Ad imaginem et similitudinem (Gen. VIII), inter caetera: »Et sicut nos, si non adest imperator, honoramus imaginem imperatoris, sic et creatura et non videns invisibilem qui ad imaginem factus est honorabat, etc.«



IN ACTIONE QUARTA.

CAP. XXII.---Reprehensio. Quomodo intelligendum sit quod scriptum est: Abraham adoravit populum terrae filios Heth (Gen. XXIII), sive quod Moyses Jetro legitur adorasse: quibus exemplis ii qui propter adorandas imagines synodos faciunt, suum errorem fulcire affectant: et quia nec Jacob Pharaonem, nec Daniel Nabuchodonosor regem, ut illi dicunt, uspiam leguntur adorasse.

Responsio. Beatus Augustinus in psalmum XLVI nos docuit, dicens: »Dominus Deus noster fidem, in qua [Col. 1258D] vivimus per libros suos [Edit. Rom., sanctos], Scripturas sanctas, multipliciter nobis varieque diffundit, sacramenta quidem verborum varians, fidem tamen unam commendans. Una enim eademque res ideo multis modis dicitur, ut modus ipse dicendi propter fastidium varietur, sed propter concordiam una fides teneatur, etc.« Item ejusdem beati Augustini de filio Abraham ducto ad sacrificium, inter caetera: »Duo illi servi dimissi, et non perducti ad locum sacrificii, Judaeos significabant: asina illa nescio quid Judaeorum significabat. Nolite mirari, quia toties una res potest multis modis significari, etc.«



IN EADEM ACTIONE.

CAP. XXIII.---Reprehensio. Quod non ad adorationem imaginum pertineat, nec in nostris codicibus, qui ex Hebraica veritate translati sunt, inveniatur quod illi in sua synodo dicunt: »Jacob suscipiens a filiis suis vestem talarem tabefactam Joseph, osculatus [Col. 1259A] est cum lacrymis, et propriis oculis imposuit.«

Responsio. Sancti Gregorii Theologi de sermone pacifico tertio (Orat. 2 de pace), inter caetera: »Pax amica, quae ab omnibus quidem laudatur bonum, a paucis vero conservatum, ubi aliquando reliquisti nos tantum jam tempus, et quando reverteris ad nos? Et praesentem amplector, et recedentem invocabo multis lamentationibus et lacrymis, quibus neque Jacob Joseph illum patriarcham a fratribus venditum (Gen. XXXVI), a bestia autem raptum, ut sperabat: [a 1Kb] neque David Jonatham suum amicum, aut filium Abessalon postmodum: quorum unus visceribus paternis laceratus. Fera rapuit, clamabat, Joseph, fera pessima et immansueta: et pueri vestem tabefactam appositam, sicuti pueri carnes osculabatur, etc.« Unde et in multorum Patrum opusculis de diversis historiis asserta leguntur. In libro enim tertio sancti Ambrosii ad Gratianum imperatorem (Cap. 3) ita inter caetera invenitur: »Neque ad praejudicium trahas quia non moritur Gabriel, non moritur Raphael, [Col. 1259B] non moritur Uriel.« Ecce et in nostris codicibus, qui ex Hebraica veritate translati sunt, nequaquam invenitur Uriel scriptum.

Item in ejusdem sancti Ambrosii libro secundo de Spiritu sancto (Cap. 7), inter caetera: »Esdra nos docuit, dicens in tertio libro.« Similiter nec in nostris codicibus, qui ex Hebraica veritate translati sunt, susceptus est tertius liber Esdrae, nisi tantummodo duo. Sed et sanctus Gregorius egregius papa in epistola sua Theoctistae patriciae missa (Lib. IX, epistola 39), inter caetera inquit: »Quantae autem virtutis praecursor nostri Redemptoris fuit, novimus, qui per sacrum eloquium non solum plus quam propheta, sed etiam angelus vocatur; sed tamen, sicut mortis ejus historia testatur, post mortem a persecutoribus corpus ejus incensum est.« Et nos legimus in sancto Evangelio (Matth. XIV), corpus ejusdem sancti Joannis Baptistae a discipulis suis sepultum esse: et beatus Gregorius dicit per historiam, ejusdem sancti [Col. 1259C] Joannis Baptistae corpus incensum esse. Et ideo, ut diximus, sanctorum dicta nequaquam respuuntur, quia sacram totam divinam Scripturam quis aliquando comprehendere valebit?



IN EADEM ACTIONE.

CAP. XXIV.---Reprehensio. De eo quod indocte et inordinate dicunt: »Si calumniaris me quoniam ut Deum adoro lignum crucis, cur non calumniaris Jacob adorantem summitatem virgae Joseph?« Sed manifestum est quoniam non lignum videns adoravit, sed per lignum Joseph, sicut et nos per crucem Christum.

Responsio. Ipsam namque virgam, videlicet sceptrum, fideliter atque pulchre in typo crucis explanavit beatus Augustinus in psalmo XXXVII, inter caetera dicens: »Imo jam in nomine Christi evenire gaudeamus. Jam tenentes sceptrum subduntur ligno crucis: jam fit quod praedictum est: Adorabunt eum omnes reges terrae; omnes gentes servient illi (Psal. [Col. 1259D] LXXI). Jam in frontibus regum pretiosius est signum crucis quam gemma diadematis.«



IN EADEM ACTIONE. Et repertum [repetitum] est in actione septima.

CAP. XXV.---Reprehensio. Non pertinere ad imaginum adorationem, ut illi dicunt, quod scriptum est: Jacob Pharaonem benedixit.

Responsio. Semper benedicere nos docet sancta Scriptura: Benedicite, et nolite maledicere (Rom. XII). Item: Benedicite omnia opera Domini Domino (Daniel III), docemur: et rursus prostrati in oratione spiritaliter ante Sancta sanctorum psalmifice dicimus: Benedicat nos Deus Deus noster, benedicat nos Deus, et metuant eum omnes fines terrae. Quapropter si de divinae Scripturae benedictionibus exarare volumus, antequam sermo, ut opinamur, chartae cessabunt. [Col. 1260A] Tamen unum vobis sancti Augustini addimus testimonium de ipso Jacob luctante cum angelo, ubi inter caetera inquit: Non dimittam te, nisi benedixeris mihi (Psal. LXVI). Quia per carnem nos prius benedicit Dominus, norunt fideles, quid accipiunt, quia per carnem benedicuntur: sciunt quia non essent benedicti, nisi caro illa crucifixa daretur pro saeculi vita.



IN ACTIONE QUINTA.

CAP. XXVI.---Reprehensio. Quod vana sit spes eorum qui salutem suam in imaginibus ponunt, dicentes: »Sicut Israeliticus populus serpentis aenei inspectione servatus est, sic nos sanctorum effigies aspicientes salvabimur.«

Responsio. Antea jam hoc in praedictis sacris conciliis praedecessorum meorum sanctissimorum pontificum explanatum est, dicentibus etiam hoc sanctissimis Patribus. Addendum est ad incredulorum satisfactionem et directionem Francicam, quid Deus [Col. 1260B] famulo suo Moysi praeceperit, dicens: in libro enim Numeri ita legitur contra pestem quae eis irruerat: Fac serpentem, et pone eum pro signo: qui percussus aspexerit eum, vivet. Fecit ergo Moyses serpentem aeneum, et posuit pro signo: quem cum percussi aspicerent, sanabantur (Num. XXI). O insania frementium contra fidem et religionem Christianam, ut asserant non colere aut venerari imagines, in quibus figurae sunt Salvatoris, ejus genitricis, vel sanctorum, quorum virtute subsistit orbis, atque potitur humanum genus salutem. Aenei serpentis inspectione credimus Israeliticum populum a calamitate injecta liberari, Christi Dei nostri et sanctorum effigies aspicientes atque venerantes dubitamus salvari? Absit talium nefariae temeritatis cedere amentiae: Patrum priscas sequamur traditiones, et ab eorum doctrina nulla declinemus ratione. Possumus enim ita tenentes, quemadmodum nostri praedecessores atque patres, eorum plenam gratiam obtinere.

Item beati Augustini de eo quod apparuit Deus, de [Col. 1260C] virga et manu colorata, et aqua in sanguinem versa: »Sicut Moyses exaltavit serpentem in eremo, ita exaltari oportet Filium hominis, ut omnis qui credit in eum non pereat, sed habeat vitam aeternam (Joan. III); hoc est, quicunque percussus fuerit a serpentibus peccatorum, Christum intueatur, et habebit sanitatem in remissionem peccatorum.«

Item ejusdem sancti Augustini super Joannem evangelistam de eodem sermonem homilia (Tract. XII), inter caetera: »Interim modo fratres, ut a peccato sanemur, Christum crucifixum intueamur: quia sicut Moyses, inquit, exaltavit serpentem in eremo,« usque in eo ubi dicit: »Sed habeat vitam aeternam;« et post pauca: »Hic autem ait: Ut habeat vitam aeternam. Hoc enim interest inter figuram sive imaginem, et rem ipsam: figura praestabat vitam temporalem, res ipsa, cujus illa figura erat, praestabat vitam aeternam, et caetera.«

Item ejusdem sancti Augustini libro tertio de Trinitate (cap. 10), inter caetera: »Nam sicut unctio [Col. 1260D] lapidis Christum in carne, in qua unctus est oleo exsultationis prae participibus suis, ita virga Moysis conversa in serpentem, ipsum Christum factum obedientem usque ad mortem crucis. Unde ait: Sicut exaltavit Moyses serpentem in eremo, sic oportet exaltari Filium hominis, ut omnis qui credit in ipsum, non pereat, sed habeat vitam aeternam (Joan. III). Sicut intuentes illum serpentem exaltatum in eremo, serpentum morsibus non peribant. Vetus enim homo noster confixus est cruci cum illo. Per serpentem enim mors intelligitur, quae facta est a serpente in paradiso, modo locutionis per efficientem id quod efficitur demonstrante. Ergo virga in serpentem, Christus in mortem, et serpens rursus in virgam, Christus in resurrectionem, totus cum corpore suo, quod est Ecclesia, etc.«

Item sancti Severiani episcopi Gabalanensis in [Col. 1261A] sermone sanctae crucis, inter caetera: »Putas non erat justum dici: Si quis vestrum morsus fuerit, respiciat in coelum sursum ad Deum, et salvabitur? Ut enim et attendi coelo relinquat, non potuit dicere: Si quis morsus fuerit, aspiciat lucernam luminis, et salvabitur? aut aspiciat ad mensam propositionis sanctorum panum, et salvabitur? aut ad altare, aut ad velum, aut in arcam, aut in imaginem cherubim, aut in propitiatorium? Sed nihil horum ad medium adduxit legislator magnus, sed solam fixit crucis imaginem, et hanc per maledictum serpentem. Dic mihi ut fidelis famulus: Quod interdicis, facis? quod abrenuntias, aedificas? Qui dicis, Non facias sculptile, et fusilem sculpis serpentem? Sed illam quidem legem posui, ut materias abscindam impietatis, et populum hunc eruam omni idolorum cultura: nunc autem effundo serpentem, ut praefigurem imagine Salvatoris dispensationem, praeplanans cursum apostolorum, etc.«



IN ACTIONE QUINTA. Et repertum est in quarta.
[Col. 1261B]

CAP. XXVII.---Reprehensio. Importuna et deliramento plena dictio Leonis Phoceae episcopi, qui in eo quod ad imaginum adorationem conversus est, sibi versiculum Psalmistae accommodat, dicentis: Convertisti planctum meum in gaudium mihi; conscidisti saccum meum, et circumdedisti me laetitia (Psal. XIX).

Responsio. Omni homini Christiano licet cum Psalmista orare, ut quando a tenebris in lucem per gratiam venerit Christi, juste dicat: Convertisti planctum meum in gaudium mihi (Ibid.); quia quando erutus est ab haeresi, tunc scissus est saccus ejus. Quando vero rectae fidei cognovit veritatem, tunc ab orthodoxis sanctae catholicae Ecclesiae circumdatus est laetitia. De hoc ipso sanctus Augustinus in ejusdem psalmi explanatione (in principio) similiter inquit: »Conscidisti lamentum [velamentum] peccatorum [Col. 1261C] meorum, tristitiam mortalitatis meae, et cinxisti me stola prima, immortali laetitia.« Et iterum: »Ut non plangat, sed cantet tibi, non humilitas, sed gloria mea: quia jam ex humilitate exaltasti me, et non compungar conscientia peccati, timore mortis, timore judicii, et caetera.«



IN ACTIONE SEXTA. In tomi primi fine.

CAP. XXVIII.---Reprehensio. Quod non pertineat ad imaginum adorationem contemnentes illud quod Psalmographus cecinit: Vana locuti sunt unusquisque ad proximum suum, labia dolosa in corde, et corde locuti sunt mala (Psal. XI).

Responsio. Non ita est, ut illi contempsissent quod Psalmographus cecinit: Vana locuti sunt, etc.; sed contemnentes deliramenta haereticorum in perversa facie ipsorum, cum Psalmographo cecinerunt de illis: Vana locuti sunt unusquisque ad proximum suum, [Col. 1261D] et quod sequitur. Beati Augustini in ejusdem psalmi explanatione, inter caetera: »Veritas una est, qua illustrantur anima sanctae. Sed quoniam multae sunt animae, in ipsis multae veritates dici possunt, sicut ab una facie multae in speculis imagines apparent.« Et post pauca: »Superbi hypocritae significantur, in sermone suo spem ponentes ad decipiendos homines, sed Deo non subditi.«



IN ACTIONE SECUNDA.

CAP. XXIX.---Reprehensio. Quomodo intelligendum est quod Psalmographus cecinit: Misericordia et veritas obviaverunt sibi, justitia et pax complexae sunt se (Psal. LXXXIV); quod temere aut adulatorie a Joanne presbytero et legato Orientalium in participatione beati papae Adriani et Tarasii dicitur esse completum.

Responsio Recte dictum est, quia Deus misertus est Ecclesiae Constantinopolitanae, et obviavit veritati [Col. 1262A] sanctae catholicae et apostolicae Romanae Ecclesiae, quae semper justitiam tenuit, ut scriptum est:

Justitiae sedes, fidei domus, aula pudoris.
Quam justitiam, fidem atque pudorem, ut confessa est, ecclesia Constantinopolitana amplectens, quando ab errore conversa est, fecit pacem: quia tantummodo ipsa sola sedes Constantinopolitana resistebat olitanae orthodoxae fidei. Nam sedes Alexandrina, seu Antiochena et Hierosolymitana semper nobiscum tenuerunt priscam traditionem, scilicet orthodoxam fidem, ut apud nos synodica earum pro sacrarum imaginum stabilitate habere monstratur. Beati Augustini in ejusdem psalmi explanatione inter caetera: »Quia justitia et pax se osculantur, non litigant. Tu quare litigas cum justitia? Ecce justitia dicit tibi: Ne fureris, et non audis: Ne adulteres, et non vis audire: Non facias alteri quod tu pati non vis: Non dicas alteri quod tibi dici non vis; inimicus es amicae meae, dicit tibi pax, quid me quaeris? [Col. 1262B] Amica sum justitiae. Quemcunque invenero inimicum amicae meae, non ad illum accedo. Vis ergo venire ad pacem? fac justitiam. Ideo alius psalmus dicit tibi: Declina a malo et fac bonum (Psal. XXXVI), hoc est ama justitiam; et cum declinaveris a malo, et feceris bonum, quaere pacem, et sequere eam, etc.«



IN ACTIONE QUARTA.

CAP. XXX.---Reprehensio. Quod non ad adorationem imaginum pertineat, ut illi dicunt, quod scriptum est: Exaltate Dominum Deum nostrum; et adorate scabellum pedum ejus, quoniam sanctum est (Psal. XCVIII).

Responsio. Beati Augustini in ejusdem psalmi explanatione (circa med.) ubi inter caetera inquit: »Timeo non adorare scabellum pedum Domini mei, quia psalmus mihi dicit: Adorate scabellum pedum ejus (Ibid.);« et post pauca: »Converto me ad Christum, [Col. 1262C] quia ipsum quaero hic, et invenio quomodo sine impietate adoretur terra, sine impietate adoretur scabellum pedum ejus. Suscepit enim de terra terram, quia caro de terra est, et de carne Mariae carnem accepit. Et quia in ipsa carne hic ambulavit, et ipsam carnem nobis manducandam ad salutem dedit: nemo autem illam carnem manducat, nisi prius adoraverit; inventum est quemadmodum adoretur tale scabellum Domini, et non solum non peccemus adorando, sed peccemus non adorando.« Et post pauca. »Ideo et terram quamlibet, cum te inclinas atque prosternis, non quasi terram intuearis, sed illum sanctum, cujus pedum scabellum est quod adoras; propter ipsum enim adoras. Ideo et hic subjecit: Adorate scabellum pedum ejus, quoniam sanctum est (Ibid.). Quis sanctus est, in cujus honore adoras scabellum pedum ejus? etc.«



IN EADEM ACTIONE.

[Col. 1262D] CAP. XXXI.---Reprehensio. Quod nec de eo imaginum adoratio astrui possit, ut illi putant, quod scriptum est: Adorate in monte sancto ejus (Ibid.).

Responsio. Beati Augustini in ejusdem psalmi expositione (circa finem), inter caetera: »Haeretici non adorant in isto monte, quia mons iste implevit universam faciem terrae. Haeserunt in parte, et totum amiserunt. Si agnoscant Ecclesiam catholicam, adorabunt in isto monte nobiscum. Etenim lapis ille, qui praecisus de monte sine manibus, jam videmus quantum creverit, et quantas regiones terrae occupaverit, et usque ad quas gentes pervenerit.« Et post pauca: »Videmus confracta ab illo lapide omnia regna terrae (Daniel. II). Quae erant omnia regna terrae? Regna idolorum, regna daemoniorum fracta sunt. Regnabat Saturnus in multis hominibus; ubi est regnum ejus? Regnabat Mercurius in multis hominibus; ubi est regnum ejus? Fractum est, redacti sunt illi in regnum Christi, in quibus ille regnabat.« [Col. 1263A] Et post pauca: »Natus est ergo de monte sine manibus lapis ille; crevit, et crescendo fregit omnia regna terrarum. Factus est autem mons magnus, et implevit universam faciem terrae. Haec est Ecclesia catholica, cui vos communicare gaudete: illi autem qui non ei communicant, qui praeter ipsum montem adorant et laudant Deum, non exaudiuntur ad vitam aeternam, etc.«



IN EADEM ACTIONE.

CAP. XXXII.---Reprehensio. Quod non propter illos qui imaginum adorationem spernunt, ut illi delirant, per prophetam dicitur: Declinantes ad obligationem adducet Dominus cum operantibus iniquitatem (Psal. CXXIV).

Responsio. De haereticis dixerunt: Sicut beatus Augustinus in eodem psalmo (circa finem) explanavit, inter caetera: »id est, quorum facta imitati sunt: quia eorum praesentes laetitias amaverunt, et futura supplicia non crediderunt.« Et post pauca: [Col. 1263B] »Ergo quia Christus Filius Dei pax est, ideo venit colligere suos et secernere ab iniquis. Quibus iniquis? Qui oderunt Jerusalem, qui oderunt pacem, qui volunt conscendere unitatem, qui non credunt paci, etc.«



IN ACTIONE QUINTA.

CAP. XXXIII.---Reprehensio. Absurdissime et incaute contra eos qui imagines adorare contemnunt, ab his qui eas adorant prolatum est testimonium sancti Evangelii: Nemo accendit lucernam, et ponit eam sub modio (Luc. XI).

Responsio. Valde nimis atque pulchre contra eos qui imagines contemnunt, dixerunt poni lucernam sub modio, quia lucerna fides nostra est, videlicet sanctae catholicae et apostolicae Ecclesiae, de qua fide sanctus Ambrosius Mediolanensis episcopus super sanctum Evangelium secundum Lucam explanatione (Lib. VII, c. 11) inter caetera testatur dicens: »Nemo lucernam accendit, et in abscondito ponit, [Col. 1263C] neque sub modio, sed super candelabrum (Luc. XI). Ergo quia in superioribus Ecclesiam Synagogae praetulit, hortatur nos ut fidem potius nostram ad Ecclesiam transferamus. Lucerna enim fides est, juxta quod scriptum est, Lucerna pedibus meis verbum tuum, Domine (Psal. CXVIII). Verbum enim Dei fides nostra est, verbum Dei lux est (Joan. I), lucerna est fides.« Et post pauca: »Nemo ergo fidem sub lege constituat. Lex enim intra mensuram est, ultra mensuram gratia. Lex obumbrat, gratia clarificat; et ideo nemo fidem suam intra mensuram legis includat, sed ad Ecclesiam conferat, in qua septiformis Spiritus relucet gratia, quam princeps ille sacerdotum fulgore supernae Divinitatis illuminat, ne eam legis umbra restinguat.« Item sancti Joannis Chrysostomi de interpretatione Evangelii secundum Matthaeum (Homil. 15, post medium), inter caetera: »Ego enimvero accendi, inquit, lumen: esse vero ardentem, vestrae fiat celeritatis: non propter vos [Col. 1263D] solum, sed et propter eos qui futuri sunt, hujus splendore laetificari, et ad virtutem deduci, etc.«



IN ACTIONE QUARTA.

CAP. XXXIV.---Reprehensio. Quod non ita intelligenda sit sententia beati Athanasii Alexandrinae urbis episcopi ut illi eam intelligendam putant qui hanc ad adorationem imaginum accommodare nituntur.

Responsio. Multae quippe sententiae beati Athanasii in eadem feruntur synodo, et qualem ex ipsis singulatim sententiam dixerint, minime in hoc capitulari exaraverunt: sed sicut in sacris conciliis praedictorum nostrorum praedecessorum sanctissimorum pontificum ejusdem sancti Athanasii sententiae inter caetera scriptae sunt, fideliter proferimus. Interrogatio Antiochi ad sanctum Athanasium pro imaginibus: »Cum lex ex prophetae dicant: Statuas et similitudines non adorabitis, quomodo vos facitis imagines et adoratis eas?« Respondit: »Non sicut deos [Col. 1264A] imagines adoramus nos fideles: absit, pagani: sed tantummodo affectu et charitate nostrae animae ad vultum faciei imaginis apparentis. Unde multoties vultu deserto [deleto], sicut lignum purum atque commune, eam quae dudum fuerat imago comburimus. Sicut enim Jacob approximans morti, summitatem virgae Joseph adoravit, non virgam honorificans, sed qui eam tenebat (Genes. XLVII, juxta LXX), sic et fideles non pro aliquo alio modo imagines adoramus, nisi pro desiderio effigie declarati;« et alia plura similia, ut sequitur.



IN ACTIONE SEXTA.

CAP. XXXV.---Reprehensio. Quod non ad adorationem imaginum pertineat testimonium quod de sexta synodo protulerunt.

Responsio. Idcirco testimonium de sancta sexta synodo protulerunt ut clarifice ostenderent quod jam quando sancta sexta synodus acta est, a priscis temporibus sacras imagines et historias pictas venerabantur. [Col. 1264B] Unde ipsa sancta sexta synodus fideliter per canones orthodoxe statuens, ita constituit dicens: »In quibusdam venerabilium imaginum picturis, agnus digito praecursoris monstratus designatur, qui in signum relictus est gratiae.« Et post pauca (Can. 81): »Secundum humanam figuram et in imaginibus a nunc pro veteri agno retitulari decernimus, etc.« Unde et beatus Augustinus in psalmo XCIII explanavit: »Si autem non adoras in Christo ista terrena, quamvis de illis similitudo quaedam data est ad significandos sanctos, de quacunque creatura ducta fuerit similitudo, tu intellige similitudinem creaturae, et adora artificem creaturae, etc.«



IN ACTIONE QUARTA.

CAP. XXXVI.---Reprehensio. Quod nunquam ab apostolis exemplis aut verbis, ut illi garriunt, imagines adorare institutum sit.

Responsio. Sanctus Dionysius Areopagita, qui et [Col. 1264C] episcopus Atheniensis valde nimirum laudatus est a sancto Gregorio papa, confirmante eum antiquum Patrem et doctorem esse. Iste sub temporibus apostolorum fuit, et in Actibus apostolorum monstratur (Act. XVII). Unde et a praedictis sanctissimis praedecessoribus nostris pontificibus in sacris conciliis eorum, ejus confirmata sunt veridica testimonia pro sacrarum imaginum veneratione, inter caetera: »Amplectentes ista ex epistola sancti Dionysii episcopi Atheniensis, quae directa est ad sanctum Joannem evangelistam.« Et infra: »Quid mirabile, si Christus verax, et discipulos iniqui de civitatibus ejiciunt? ipsi digne sibi judicantes, et de sacro scelerati interdicunt recedentes? In veritate et manifeste [interdicti et recedentes? In veritate manifeste] imagines sunt visibilia invisibilium. Nec enim in saeculis supervenientibus culpabilis erit ex ejus justitia respectus Dei [auctor erit Deus justarum a se separationum, sed qui sese a Deo separant. (Coelestis hierarch. cap. 1).«

[Col. 1264D] Item ejusdem de coelesti Militia: »Praedicta enim incorporea agmina diversis coloribus effigurantur, et compositionibus [agmina materialibus figuris et comp.] varios per colores tradidit, quatenus tacite nosmetipsos per sacratissimas [pro captu nostro per sacrat.] effigies ad simplices et incorporales pia mente transeamus. Etenim impossibile est nostra mente ad incorpoream illam pertingere coelestis militiae imitationem visionemque nisi per elementorum poterimus per visibilem ad invisibilem pulcherrimamque attingere effigiem, et visibiles odoriferasque imagines rationali traditione invisibiles praefulgi, etc. [nisi proportionata sibi materiali utatur manuductione, visibiles formas, et sensibiles odores habens, ut imagines invisibilis pulchritudinis, et intellectualis diffusionis.]«



IN EADEM ACTIONE.

CAP. XXXVII.---Reprehensio. Quod non ad adorationem [Col. 1265A] imaginum pertineat, ut ulli asserunt, sententia beati Cyrilli in expositione Evangelii secundum Matthaeum.

Responsio. Sanctus Cyrillus Alexandrinus et sanctus Gregorius Nyssenus uno tenore in historia Abrahae pro sacrarum imaginum veneratione dixerunt: Nam in sacris conciliis praedictorum nostrorum sanctissimorum pontificum ita fertur de sermone sancti Cyrilli Alexandrini episcopi. »Quemadmodum imaginem si quis designatam jucundam respexerit, mirabitur quidem regis figuram, et quae in illa apparet: hanc et ejus noscens conscriptionem pariter cernens delectabitur, ut ipsum regem aspiciat, etc.«



IN ACTIONE SEXTA.

CAP. XXXVIII.---Reprehensio. Quod magnae sit temeritatis ingentisque absurditatis, saepe memoratas imagines corpori et sanguini Dominico aequiparare velle.

[Col. 1265B] Responsio. Non aequiparaverunt, sed magis scripturaliter dixerunt: Nullus enim aliquando tubarum spiritus, sanctorum apostolorum aut probabilium Patrum nostrorum, quae sine sanguine nostram libationem, quae ad memoriam passionis Christi Dei nostri et omnis ejus dispensationis facta, dixit imaginem corporis ejus, nec susceperunt a Domino sic dicere aut confiteri, sed audiunt dicentem eum evangelice: Nisi comederitis carnem Filii hominis, et biberitis ejus sanguinem, non intrabitis in regnum coelorum (Joan. VI). Et alia plurima ex Domini doctrina et beati Pauli apostoli (I Cor. XI), quae exarare noluimus, quia in eadem per ordinem scribitur synodo: nam aequiparare, ut dicunt Iconoclastae haeretici in eorum pseudosyllogo, venerandas imagines corpori et sanguini Dominico, insensabiliter aequiparaverunt.



IN EADEM ACTIONE.

[Col. 1265C] CAP. XXXIX.---Reprehensio. Quod praesumptive et indocte eas Tarasius cum complicibus suis sacratis vasibus aequiparare non formidet.

Responsio. Pro hoc in synodo dictum est a Tarasio patriarcha Constantinopolitano: Quia et sacra diversa vasa habentes, haec osculamur et amplectimur, et sanctificationem quamdam accipere ab iis speramus, eo quod haeretici in eorum pseudosyllogo oblatrantes delirabant, neque orationem sacram sanctificantem eam, ut ex hoc ad sanctam a communi transferatur, sed manere communem et inhonoratam, sicut eam operatus est pictor. Nos vero in his fideliter et veraciter dicimus et probamus, quia usus sanctae nostrae catholicae et apostolicae Romanae Ecclesiae fuit et est, quando sacrae imagines vel historiae pinguntur, prius sacro chrismate unguntur, et tunc a fidelibus venerantur: instar facientes, ut locutus est Dominus ad Moysen dicens: Faciesque unctionis oleum sanctum unguentum, compositum [Col. 1265D] opere unguentarii, et unges ex eo tabernaculum testimonii, et arcam testamenti, mensamque cum vasis suis, candelabrum et utensilia ejus, altaria thymiamatis et holocausti, et universam supellectilem, quae ad cultum eorum pertinet: sanctificabisque omnia, et erunt sancta sanctorum: qui tetigerit ea, sanctificabitur (Exod. XXX).



IN ACTIONE SEXTA. In tomo secundo Epiphanius legit.

CAP. XL.---Reprehensio. Quod non ad eorum parentes pertineat, sicut illi dicunt: Disperdat Dominus universa labia dolosa, et linguam magniloquam (Psal. XI).

Responsio. Bene prophetice dixerunt, cum Psalmista canentes, sicut beatus Augustinus in eodem explanavit psalmo, dicens: »Disperdat Dominus universa labia dolosa, etc. (Ibid.) Universa dixit, quis se exceptum putet? sicut Apostolus dicit: In [Col. 1266A] omnem animam hominis operantis malum, Judaei primum et Graeci. Et linguam superbam (Rom. II).«



IN EADEM ACTIONE.

CAP. XLI.---Reprehensio. Quod non in eorum parentibus, ut illi dicunt, impletum sit quod scriptum est: Inimici defecerunt frameae in finem, et civitates eorum destruxisti.

Responsio. Hunc versum semper cum propheta prophetici psalmifice dixerunt. Unde et beatus Augustinus in eodem psalmo explanavit, dicens (Post principium): »Inimici defecerunt frameae in finem: non pluraliter inimici, sed singulariter hujus inimici. Cujus autem inimici, nisi diaboli frameae defecerunt? Hae autem intelliguntur diversae opiniones erroris.« Et post pauca: »Et civitates destruxisti. Civitates autem istae sunt in quibus diabolus regnat, ubi dolosa et fraudulenta concilia tanquam curiae locum obtinent, et caetera.« Et ideo adimpletum est in ipsis haereticis, quando sacras imagines temerantes [Col. 1266B] procaciter deposuerunt.



IN ACTIONE QUARTA.

CAP. XLII.---Reprehensio. Quomodo intelligendum est: Domine, in civitate tua imaginem ipsorum ad nihilum rediges (Psal. LXXII), quod quidem capitulum, sicut et caetera, illi aliter quam dictum sit intelligunt.

Responsio. Pro divitibus hujus mundi in errore existentibus, atque et aliis modis intelligitur. Nam et ipse sanctus Joannes Chrysostomus (Orat. quod Veteris et Novi Testamenti unus sit legislator, etc.), ubi se ostendit picturam sacrarum imaginum diligere, explanavit, dicens: »Ego et cerae infusam dilexi imaginem pietate repletam. Vidi enim angelum in imagine persequentem multitudinem barbarorum, et Davidem vere dicentem: Domine, in civitate tua imaginum eorum ad nihilum rediges (Psal. LXXII).« Ecce lucidissime ostendit pater quomodo [Col. 1266C] intelligendum est.

Item sancti Athanasii de interpretatione psalmorum, inter caetera: »Civitas enim Domini, quae sursum Jerusalem: imago autem eorum, terrestris. Quod enim dicit, tale est: Quoniam terrestris, inquit, induti sunt imaginem, et non coelestis, propter hoc ad nihilum redigentur. Audient enim illo tempore: Nescio vos (Matth. XXV), ut pote non indutos eadem Domini imagine, etc.«

Item sancti Augustini in ejusdem psalmi explanatione (Circa med.), inter caetera: »Quicunque ista non habetis, non cupiatis; quicunque habetis, non in eis praesumatis. Ecce dixi vobis: non dico: Damnamini, quia habetis; sed damnamini, si de talibus praesumatis, si de talibus inflemini, si propter talia magni vobis videamini, si propter talia pauperes non agnoscatis, si generis humani conditionem communem propter excellentem vanitatem obliviscamini. Tunc enim Deus necesse est retribuat [Col. 1266D] in novissimo, et in civitate sua imaginem talium ad nihilum redigat.«



IN EADEM ACTIONE.

CAP. XLIII.---Reprehensio. Quod non, ut illi gloriantur, propter illos dictum est qui imagines adorant: Quoniam non derelinquet Dominus virgam peccatorum super sortem justorum, ut non extendant justi ad iniquitatem manus suas (Psal. CXXIV).

Responsio. Recte cum propheta dixerunt: quia virga peccatorum haeretici sunt, et sors justorum orthodoxi, quemadmodum sanctus Augustinus in eodem psalmo explanavit, dicens: »Sentitur ad tempus virga peccatorum super sortem justorum, sed non ibi relinquitur: non erit in aeternum. Veniet tempus, quando Christus in claritate sua apparens, congreget ante se omnes gentes, et dividat eas, sicut dividit pastor haedos ab ovibus. Oves ponet ad dexteram, haedos ad sinistram, etc.« (Matth. XXV.).



IN ACTIONE QUARTA.
[Col. 1267A]

CAP. XLIV.---Reprehensio. De eo quod Joannes presbyter, Theodosio abbate monasterii sancti Andreae, recitante verba Joannis Chrysostomi, et dicente: Vidi angelum in imagine persequentem barbarorum multitudinem, dixit: Quis est iste angelus, nisi de quo scriptum est, quoniam angelus Domini percussit centum octoginta quinque millia Assyriorum in una nocte (IV Reg. XIX), in circuitu Jerusalem exercitantium?

Responsio. Jam superius vobis exaravimus propter quod sanctus Joannes Chrysostomus protulit ipsum aspectum, sed ipsa varia multitudo unde fuisset transiit. Idcirco Joannes presbyter ex proprio arbitrio dixit, secundum divinam Scripturam existimans esse, quando angelus Domini percussit centum octoginta quinque millia Assyriorum in una nocte, in circuitu Jerusalem exercitantium? Nam utrum sic esset, an non, minime confirmavit, sed interrogative [Col. 1267B] taliter memoravit.



IN EADEM ACTIONE.

CAP. XLV.---Reprehensio. Dementissimum et ratione carens dictum Joannis presbyteri Orientalium, in eo quod ait quoniam non assistente imperatore imago ejus honoratur: non enim inhonoratur: quatenus et nunc dominatore omnium Jesu Christo visibiliter nobis non apparente (invisibilis enim est carnalibus nostris oculis, sicut enim Deus, ubique adest), honorandam ejus imaginem, sicuti et in imperatore, Pater sensit.

Responsio. Non ex se haec dixit Joannes presbyter Orientalium, sed de libro sancti Anastasii episcopi Theopoleos, qui in eadem synodo lectus est, et ideo dixit: Ostendit Pater quod non assistente imperatore imago ejus honoratur; non enim inhonoratur, et quod sequitur, ut supra.



IN ACTIONE QUARTA.

CAP. XLVI.---Reprehensio. De eo quod Joannes [Col. 1267C] presbyter et legatus Orientalium incaute imaginum adorationem stabilire nitens, dixisse legitur: Erexit Jacob titulum Deo, quatenus et benedixit eum.

Responsio. In similitudine hoc dixit, quia cum evigilasset, tunc ille erexit titulum lapideum in loco quo locutus fuerat ei Deus, libans super eum libamina, et effundens oleum, vocansque nomen loci Bethel (Gen. XXXV). Et ideo plures similitudines interpretationum habere videtur. De libro beati Augustini, de Tractatu Esau et Jacob: »Intelligit, inquit, sanctitas vestra; multis enim modis significatur una res, id est Ecclesia.« Et post pauca: »Quia una res multis modis significatur, quae nihil horum est per evidentiam, omnia est per figuram, etc.«



IN EADEM ACTIONE.

CAP. XLVII.---Reprehensio. Quam absurde agunt qui ad confirmandas imagines exemplum divinae [Col. 1267D] legis proferunt, dicentes propitiatorium, et duos cherubim aureos, et arcam testamenti, praecipiente Domino, Moysen fecisse.

Responsio. Jam superius mitissime exaravimus qualiter praedecessores nostri sanctissimi pontifices ad confirmandas imagines divinae legis exemplum in eorum posuerunt sacris conciliis. Unde sanctus Gregorius Theologus in sermone de Pascha (Orat. 2 de Pascha, ante medium), inter caetera ait: »Et qui loquebatur ante ipsum ad Moysen, tunc cum de istis legem daret, Vide enim, inquit, omnia facies secundum exemplar quod tibi ostensum est in monte (Exod. XXV), adumbratione quadam descriptionem invisibilium ostendens esse visibilia: et suadeor nihil horum sine causa, neque irrationabiliter nec humi repens ordinatum esse, nec quod indignum esset et Dei constitutionibus et Moysis ministerio, etc.«

[Col. 1268A] Item beati Augustini de libro Exodi inter caetera: »Facta credimus, quemadmodum facta legimus, et tamen ipsa facta umbras fuisse futurorum apostolica doctrina cognoscimus. Putamus ergo specialiter [spiritaliter] esse investiganda quae facta sunt, facta tamen esse negare non possumus, etc.«

CAP. XLVIII.---Reprehensio. Quod non parvi sit piaculi Scripturas sanctas aliter intelligere quam intelligendae sunt, et ad hos sensus usurpatas accommodare quos illae non continent: sicut in erronea synodo, quae in Nicaea regnante Constantino mediante Irene matre ejus, residente Tarasio Constantinopolitano neophyto episcopo, gesta est.

Responsio. Hae subjectae reprehensiones non ex synodo, sed de sensu tractae sunt libri beati Augustini de eo quod apparuit Deus Moysi, ad finem ejusdem libri, ubi ita explanatum est. Omnia ergo futuri populi signa sunt et mysteria de Domino nostro Jesu Christo, et si qua alia sunt in libris [Col. 1268B] veteribus sacramenta, sive illa intelligamus, sive non intelligamus, quaerentem desiderant, non reprehendentem. Petamus ergo, quaeramus et pulsemus, ut aperiatur nobis. Illis futura praedicta sunt sacramenta, nos praesentia videmus in Ecclesia.

CAP. XLIX.---Reprehensio. Quae sit differentia imaginis et similitudinis, sive aequalitatis.

Responsio. Quis de fidelibus ignorare se putat aliquando, quae sit imago, aut similitudo, vel aequalitas? In sancta vero catholica et apostolica Ecclesia humilibus datur gratia. Nam differentia mathematicorum exterioris arte disciplinae fideles conservare despiciunt, beato Ambrosio dicente in libro primo de Fide (cap. 3), ubi inter caetera inquit: »Dicendum est nobis quod scriptum est: Cavete ne quis vos depraedetur per philosophiam et inanem seductionem, secundum traditionem hominum, et secundum elementa hujus mundi, et non secundum Deum (Coloss. II). Omnem enim vim venenorum [Col. 1268C] suorum in dialectica disputatione constituunt, quae philosophorum sententia definitur, non astruendi vim habere, sed studium destruendi. Sed non in dialectica complacuit Deo salvum facere populum suum. Regnum enim Dei in simplicitate fidei est, non in contentione sermonis.«

CAP. L.---Reprehensio. Quod contra beati Gregorii instituta sit imagines adorare seu frangere, et quia Vetus et Novum Testamentum, et pene omnes praecipui doctores Ecclesiae consentiunt beato Gregorio in non adorandis imaginibus, nec ut aliquid praeter Deum omnipotentem adorare debeamus, in multis locis confirmat sanctus Gregorius papa.

Responsio. Nequaquam sacras contempsit imagines aliquando, sed magis constantissime observavit, et eorum veneratus est figuras. Illud autem quod pene omnes praecipui doctores Ecclesiae consentiunt beato Gregorio, irrationabile fuit scribere, quia sanctus Gregorius ad praedecessores suos Patres [Col. 1268D] atque praecipuos doctores sanctae catholicae Ecclesiae obediens et consentiens fuit. Nam illi beatum Gregorium in hoc existentes mundo nescierunt, nisi solus ille qui quos praescivit et praedestinavit, etc. Nam qualiter sanctos praedecessores suos veneratus sit, proferimus epistolam ejusdem sancti Gregorii (Lib. VII, epist. 7) ad Eulogium patriarcham Alexandrinum directam, ubi inter caetera: »Praeterea de Eudoxii haeretici persona, de cujus errore in Latina lingua nihil reperi, mihi a vestra beatitudine largissime gaudeo satisfactum. Virorum quippe fortissimorum Basilii, Gregorii atque Epiphanii testimonia protulistis, et manifeste peremptum cognoscimus eum in quem heroes nostri tot jacula dederunt, etc.« De veneratione vero sacrarum imaginum, sicut in caeteris epistolis suis sanctus Gregorius docuit, ita et in epistola sua ad Januarium episcopum Calaritanum (Lib. VII, ind. 2, [Col. 1269A] epist. 5), quae sic incipit: »Judaei de civitate vestra huc venientes questi nobis sunt quod synagogam eorum, quae Calatis [Caralis] sita est, Petrus qui ex eorum superstitione ad Christianae fidei cultum Deo volente perductus est, adhibitis sibi quibusdam indisciplinatis, sequenti die baptismatis sui, hoc est Dominico, in ipsa festivitate Paschali cum gravi scandalo sine vestra occupaverit voluntate, atque imaginem illic genitricis Dei Dominique nostri, et venerandam crucem, vel birrum album, quo de fonte surgens indutus fuerat, posuisset.« Et post pauca: »Considerantes hac de re vestrae voluntatis intentum ac magis judicium, his hortamur affatibus ut, sublata exinde cum ea qua dignum est veneratione imagine atque cruce, debeatis quod violenter ablatum est reformare.« Et post pauca: »Ne ergo suprascriptus Petrus, vel alii qui ei in hac indisciplinationis pravitate praebuere solatium sive consensum, hoc zelo fidei se fecisse respondeant, ut per hoc quasi eis necessitas fieret [Col. 1269B] convertendi, admonendi sunt; atque scire debent quia hac circa eos temperantia magis utendum est, ut trahatur ab eis velle non reniti, non ut adducantur inviti, quia scriptum est: Voluntarie sacrificabo tibi, etc.« (Psal. LIII.) Ecce sanctus Gregorius non est ausus contradicere tali fidei pro sacris imaginibus, sed magis eam confirmavit, ubi dixit: »Non adducantur inviti.«

CAP. LI.---Reprehensio. Quod contra Dominicae vocis imperium faciunt hi qui parentes eorum anathematizant: et si secundum eorum opinionem praedecessores eorum haeretici fuere, isti ab haereticis geniti, docti et consecrati sunt; sive de non judicandis his qui de saeculo recesserunt, vel quantum istorum error a parentum errore dissentiat, cum videlicet illi imagines frangere, isti adorare censuerint.

Responsorio. Isti qui hoc ex sensu scripserunt, vel ad magnisonum Ezechielem prophetam attendere [Col. 1269C] debebant, dicentem: Vivo ego, dicit Dominus, si erit vobis ultra parabola haec in proverbium in Israel. Ecce omnes animae meae sunt: ut anima patris, ita et anima filii mea est. Anima quae peccaverit, ipsa morietur. Et infra: Et cum averterit se impius ab impietate sua quam operatus est, et fecerit judicium et justitiam, ipse animam suam liberavit. Et post plura: Nolo mortem impii, sed ut revertatur impius a via sua et vivat. Convertimini a viis vestris pessimis, et quare moriemini, domus Israel? Tu itaque, fili hominis, dic ad filios populi tui: Justitia justi non liberabit eum, in quacunque die peccaverit: et impietas impii non nocebit ei, in quacunque die conversus fuerit ab impietate sua, etc. (Ezech. XVIII et XXXIII.) Nam, ut sanctus Gregorius in Dialogis suis meminit (Lib. III, c. 31), Ermigildo regi ab Ariana haeresi ad fidem catholicam converso, quid nocuit pater suus Arianus Livigildus Wisigothorum rex? Prorsus credimus quia nihil, sed magis cum in perditionem animae suae ipse pater ejus [Col. 1269D] Arianus pro vera et orthodoxa fide eum occidi fecit, constantissimus Dei confessor et martyr effectus est: pater vero ejus Arianus in ignem aeternum pro Ariana fide sua deductus est. Et quid potuit fidelem filium suum in quocunque laedere capitulo? Tunc namque gaudet sancta catholica et apostolica Ecclesia quando inimicos suos, videlicet haereticos, videt in vera confessione ad eam reverti, Domino dicente: Gaudium erit super uno peccatore, etc. (Luc. XV.) Et si de uno gaudium fit, quanto magis de tot millium hominum reversione? quis audebit de fidelibus tandem aliquando resistere? Item ex sancto Augustino in psalmum LXXXIV, inter caetera dicente (Post principium): »Peccata parentum non pertinent ad filios, quae faciunt parentes jam natis filiis. Jam enim filii nati ad se pertinent, et parentes ad se pertinent. Itaque illi qui nati sunt, si tenuerint vias parentum suorum malas, necesse est [Col. 1270A] portent et merita ipsorum. Si autem mutaverint se, et non fuerint imitati parentes malos, incipiunt habere meritum suum, non meritum parentum suorum. Usque adeo autem non tibi obest peccatum patris tui, si te mutaveris, ut nec ipsi patri tuo obsit, si se mutaverit, etc.«

CAP. LII.---Reprehensio. Quod inutiliter et incaute Graeci Ecclesiam catholicam anathematizare conati sunt in eorum synodo, eo quod imagines non adoret: cum utique prius debuerint omnino scrutari, quid uniuscujusque partis Ecclesia de hac causa sentire vellet.

Responsio. Illi non anathematizaverunt catholicam Ecclesiam, sed magis ad eam reversi, anathematizaverunt pseudosyllogum illum una cum complicibus ejus haereticis, qui sacras imagines in sancta Ecclesia a priscis temporibus constitutas, inverecunde et incaute non solum deposuerunt, sed insuper incenderunt. Et ideo secundum traditionem sanctae catholicae et apostolicae Ecclesiae ab [Col. 1270B] ipsa reversi haeresi, specialiter eam contemnentes anathematizaverunt. Item ex epistola sancti Gregorii ad Eusebium archiepiscopum Thessalonicensem directa (Lib. VII, ind. 2, epist. 8): »Hortamur, ut cum omni vivacitate ac sollicitudine fraternitatis hoc vestra rimari cura non desinat, et si ab hac eos insontes pravitate repererit, scandalum de filiorum suorum mentibus habitatorum satisfactione removeat, atque inter omnes haereses specialiter Severum ac Nestorium anathematizent, etc.« Sic et isti fecerunt, de propria eorum haeresi revertentes.

CAP. LIII.---Reprehensio. Quia mulier in synodo docere non debet, sicut Irene in eorum synodo fecisse legitur.

Responsio. In ipsis enim exordiis Christianorum, cum ad fidem converteretur imperator Constantinus, mater sua Helena Augusta ad eum cum duodecim scribis et Pharisaeis, ac magistris et principibus [Col. 1270C] Judaeorum in urbem venit Romam et ipsa una cum filio suo Constantino Augusto concilium Judaeos cum Christianis facere censuerunt. In quo praesidens sanctus papa Silvester cum pluribus sanctissimis episcopis, in ampliorem statum dilatantes Christianorum fidem, tam per sacram Scripturam quamque per miracula, Domino protegente, victores effecti sunt. Sed et sanctus Leo papa egregius doctor, pro sacrosancto quarto concilio ad Pulcheriam Augustam emisit epistolas suas. Unde et ipsa per semetipsam in sancta quarta synodo sedit, una cum fidelissimo Marciano imperatore. Item ex libro sancti Augustini, de eo quod in Genesi sexto die factum legitur, inter caetera: »Produxit terra herbam pabuli et ligna fructifera: producunt et homines in Ecclesia opera misericordiae: post ipsa opera, quae etiam Domino exhibita sunt, cum esset in carne, non solum a viris, sicut fuit Zachaeus, sed etiam a mulieribus quae ei ministrabant de substantia sua, etc.«

[Col. 1270D] CAP. LIV.---Reprehensio. Quod non ideo adorandae sunt imagines quod per eas, ut illi dicunt, nonnulla signa demonstrata fuisse videntur, cum tamen non omnes res adorentur per quas vel in quibus miracula apparent.

Responsio. Jam superius exaravimus pro adorandis imaginibus, qualiter in eorum explanaverint definitione, demonstrantes eis osculum et honorabilem salutationem reddere, nequaquam secundum fidem nostram veram culturam, quae decet solam divinam naturam. Ex libro sancti Augustini in psalmum LXXVI (Post medium), inter caetera: »Tu vere magnus Deus faciens mirabilia in corpore, in anima solus faciens.« Et post pauca: »Fecit et Moyses, sed non solus, fecit et Elias, fecit et Elisaeus, fecerunt et apostoli, sed nullus eorum solus. Illi cum facerent, tu cum eis; tu quando fecisti, illi non tecum. Non enim tecum fuerunt cum fecisti, [Col. 1271A] quando et ipsos tu fecisti. Tu es Deus, qui facis mirabilia solus, etc.«

CAP. LV.---Reprehensio. De eo quod apocryphas et omni derisione dignas naenias suis locutionibus interposuerunt.

Responsio. Ad derisionem et opprobrium haereticorum, qui pseudosyllogum illum fecerunt, eorum apocryphas naenias, quas deliraverunt, in medium deduxerunt, demonstrantes eis qualem errorem conabantur in sanctam catholicam et apostolicam introducere Ecclesiam. Et idcirco qui ex ipsa reversi sunt haeresi, cum propheta canebant pro ipsis haereticis: Inimici defecerunt frameae in finem, etc. (Psal. IX.) alia plura. Item sancti Gregorii Theologi de sermone in Epiphaniis (Oratione in sancta lumina), inter caetera: »Accedamus ad lucem, et efficiamur etiam ipsi lux participatione lucis aeternae.« Et post pauca: »Nunquid tale aliquid in mysteriis suis habent paganorum delira commenta, et mysteria obscura, adinventiones daemonum, aut furiosae mentis vesana [Col. 1271B] figmenta, tempore confirmata, et fabulis commendata? Ea enim, quae tanquam vera adorant, rursum ficta esse et composita per fabulas docent. Quod si essent vera, utique fabulosa non essent, cum sint omni genere contraria sibi veritas et figmentum. Sed agunt omnia, tanquam vere pueri in plateis ludentes ac sibi invicem illudentes. Nulla ibi virilis sensus et perfectae rationis assertio, nihil quod proferre valeant adversus cultores verbi Dei, et alia similia plura.

CAP. LVI.---Reprehensio. De eo quod quanto plura exempla haereticorum et imagines spernentium vel despicientium trahunt, tanto parentes suos majoribus conviciis et injuriis inhonorant, quos procul dubio eorum sequaces in hac parte fuisse profitentur.

Responsio. Ecce ipsum unum tenorem in hoc capitulari saepius referunt, quia parentes eorum despexerunt atque injuriantes inhonoraverunt. Et ideo et nos, ut superius exaravimus, pro hujusmodi breviter [Col. 1271C] addentes dicimus, quia nec parentes boni possunt filiis malis prodesse, neque filii boni possunt parentibus malis auxilium ferre, sed unusquisque pro se reddet rationem Deo. Magis autem multum laudabiles sunt qui parentes eorum non sequuntur in saevissimo errore, reversi ad veram fidem orthodoxam sanctae catholicae et apostolicae Ecclesiae. Ex libro sancti Augustini de prophetia (Tract. de ovibus, circa finem), ubi ad oves loquitur Deus, inter caetera: »Ergo quicunque ab haereticis transierint ad Catholicam, non habebunt hoc opprobrium gentium, nec portabunt maledictum dissensionis, quia permanent in radice unitatis, in plantatione charitatis: Non portabunt maledictum, et scient quoniam ego sum Dominus Deus eorum, et ipsi populus meus domus Israel, dicit Dominus Deus (Ezech. XXXIV).«

CAP. LVII.---Reprehensio. Quod non sit contra religionem Christianam, ut illi dicunt, non colere et non adorare imagines.

[Col. 1271D] Responsio. Ex libro beati Augustini de tractatu Proverbii Salomonis, inter caetera: »Invenis hominem porrigentem manu eleemosynas pauperum, nec tamen de Deo ibi cogitantem, sed hominibus placere cupientem. Lanea vestis videri potest, interiorem lineam non habet. Invenis alium dicentem tibi: Sufficit mihi in conscientia Deum colere, Deum adorare: quid mihi opus est aut in ecclesiam ire, aut visibiliter misceri Christianis? Lineam vult habere sine tunica: non novit, non commendat talia opera mulier ista. Dicenda sunt quidem et docenda spiritalia sine carnalibus, sed illi qui accipiunt debent tenere spiritalia, et non carnaliter operari carnalia, etc.«

CAP. LVIII.---Reprehensio. Quod non parvi sit erroris, manufactas imagines arcae testamenti Domini coaequare conari, ut illi in sua synodo facere conati sunt.

Responsio. Item ex tractatu sancti Augustini de Esau et Jacob, inter caetera: »Duo Testamenta dicuntur [Col. 1272A] in lege, unum Vetus, alterum Novum. Vetus promissiones habebat temporales, sed significationes spiritales. Intendat charitas vestra. Si promissa est Judaeis terra promissionis, significat aliquid spiritaliter terra promissionis. Si promissa est Judaeis civitas pacis Jerusalem, significat aliquid nomen civitatis Jerusalem:« et similia alia plura. Unde, ut superius exaravimus de eodem libro sancti Augustini una res multis modis significatur: quae nihil horum est per evidentiam, omnia est per figuram, etc.

CAP. LIX.---Reprehensio. Quod non sint coaequandae imagines reliquiis sanctorum martyrum et confessorum, ut illi in sua erronea synodo facere nituntur, eo quod reliquiae aut de corpore sunt, aut de his quae in corpore, aut de his quae circa corpus cujusdam sancti fuerunt; imagines vero nec in corpore, nec circa corpus fuisse vel fore creduntur illis quibus ascribuntur.

Responsio. In sacris praedictis conciliis praedecessorum meorum sanctissimorum pontificum haec [Col. 1272B] oblata sunt testimonia, id est sancti Gennadii Massiliensis episcopi, qualiter veneranda sint corpora vel reliquiae sanctorum, capitulo 40: »Sacrorum corpora, et praecipue beatorum reliquias, ac si Christi membra sincerissime honoranda, et basilicas eorum nomine appellatas, velut loca divino cultui mancipata, affectu piissimo et devotione fidelissima adeundas. Si quis contra hanc sententiam venit, non Christianus credatur, sed Eunomianus.« Item de petitione clericorum et monachorum sanctae Antiochenae Ecclesiae adversus Severum haereticum in sancta quinta synodo: »Neque enim de sanctis altaribus pepercit, sacratissima vestimenta vasaque nonnulla discerpens, caeteraque fundens distribuit consentientibus sibi (In synodo sub Menna, act. 1). Ausus fuit enim ille, beatissimi, quae in typum Spiritus sancti aureae argenteaeque columbae pendebant supra sacratissimos fontes et altaria, cum reliquiis usurpare, dicens: Non est necesse in specie columbae [Col. 1272C] Spiritum sanctum nominare, etc.«

CAP. LX.---Reprehensio. Quod haec synodus, quae nec synodus quidem dicenda est, nullatenus aequiparari possit Nicaenae synodo, quanquam in eodem sit agitata loco, sicut Joannes presbyter adulanter dixisse perhibetur: quippe cum ab ea non solum in caeteris, sed in symbolo discrepare noscatur.

Responsio. Jam superius exaravimus hujus synodi divina dogmata irreprehensibilia existere, sicut praecipuorum sanctorum Patrum mirifice demonstrant opuscula. Nam si quis a praedictae synodi symbolo discrepare se dixerit, discrepare videtur a sanctarum sex synodorum symbolo, eo quod isti non ex se, sed per sanctorum dogmatum constitutiones locuti sunt. Ex libro sanctae sextae synodi, inter caetera (Act. 17): »Sufficiebat quidem ad perfectam orthodoxae fidei cognitionem atque confirmationem, pium atque orthodoxum hoc divinae gratiae symbolum. Sed quoniam non destitit ab exordio adinventor malitiae, [Col. 1272D] cooperatorem sibi serpentem inveniens et per eum venenosam humanae naturae afferens mortem: ita et nunc organa ad propriam suam voluntatem apta reperiens, etc.«

Item ex libro sancti Augustini de Prophetia (Loco citato), ubi ad oves loquitur, inter caetera: »Lateribus et humeris vestris impellebatis, et cornibus vestris percutiebatis, et omne quod deficiebat comprimebatis, quousque dispergeretis eas foras: et salvabo oves meas. Sicut detestanda eorum iniquitas et crudelitas, ita laudanda pastoris nostri et Dei nostri misericordia.« Et post pauca sequitur: »Et super omnem terram gloria tua. Sponsus in coelo est, sponsa in terra est. Ille super omnes coelos, illa super omnem terram. O haeretice, credis quod in coelo non vides; negas quod in terra vides? Dicat ergo haec, dicat et audiatur, salvet oves suas. Et salvabo, inquit, oves meas, et jam non erunt in devastationem: et judicabo inter ovem et ovem, [Col. 1273A] et excitabo super eas pastorem unum, et reliqua.«

CAP. I.---Reprehensio. Contra eos qui dicunt: Sic divinae Scripturae libros, ita imagines ob memoriam venerationis habemus, nostrae fidei puritatem observantes

Responsio. Sancti Gregorii papae ex epistola ad Serenum episcopum Massiliensem directa (Lib. IX, epist. 9), inter caetera: »Dic, frater, a quo factum sacerdote aliquando auditum est quod fecisti? Si non aliud, vel illud te non debuit revocare, ne despectis aliis fratribus solum te sanctum et esse crederes sapientem? Aliud est enim picturam adorare, aliud per picturae historiam quid sit adorandum addiscere. Nam quod legentibus Scriptura, hoc idiotis pictura praestat cernentibus: quia in ipsa ignorantes vident quid sequi debeant, in ipsa legunt qui litteras nesciunt. Unde et praecipue gentibus pro lectione pictura est: quod magnopere a te, qui inter gentes habitas, attendi debuerat.« Et post pauca: »Et quia in locis venerabilibus sanctorum depingi historias [Col. 1273B] non sine ratione vetustas admisit.« Et rursus: »Quia picturas imaginum, quae ad aedificationem imperiti populi fuerant factae, ut nescientes litteras, ipsam historiam attendentes, quid actum sit discerent, etc.« [a 1Kb] Item Sophronii episcopi Hierosolymitani, qui ita explanavit in sancta sua synodica, quae in sancto sexto concilio oblata et mirabiliter suscepta est, de Spiritu sancto dicens: »Vere Patri et Filio consempiternum, consubstantialem atque contribulem, ejusdemque essentiae atque naturae. Similiter et deitatis Trinitatem consubstantialem, cohonorandamque ac consessorem, connaturalem et cognatam atque contribulem, in unam conrecapitulandam deitatem: atque in unam copulandam communem dominationem, absque personali confusione, et absque substantiali divisione. Trinitatem itaque in unitate credimus, et in unitate trinitatem glorificamus, et caetera.« Item ex epistola sancti Athanasii ad Epictetum directa, inter caetera: »Eorum vero qui putantur recte credere [Col. 1273C] secundum omnia quae dicta sunt a sanctis Patribus, qui propter inquisitionem immutare volentes, nihil aliud faciunt nisi secundum quod scriptum est: Proximum quidem potant insipientia: repugnant autem ad nullam utilitatem, sed ut simplices tantum evertant, etc.« Item sancti Augustini lib. VII de Trinitate (cap. 6), inter caetera: »Sic dicamus tres personas, Patrem, et Filium, et Spiritum sanctum, quemadmodum dicuntur aliqui tres amici, aut tres propinqui, aut tres vicini, quod sint ad invicem, non quod unusquisque eorum sit ad seipsum. Quapropter quilibet ex eis amicus est duorum caeterorum, aut propinquus, aut vicinus, quia haec nomina relativam significationem habent, etc.« Item ejusdem sancti Augustini lib. VIII de Trinitate (in principio), inter caetera: »Tantam esse aequalitatem in ea Trinitate, ut non solum Pater non sit major quam Filius, quod attinet ad divinitatem, sed nec Pater et Filius simul majus aliquid sint quam Spiritus sanctus, aut singula [Col. 1273D] quaeque persona quaelibet trium minus aliquid sit quam ipsa Trinitas.« Dicta sunt haec, et si saepius versando repetantur, familiarius quidem innotescunt: sed et modus aliquis adhibendus est, Deoque supplicandum devotissima pietate, etc.



IN ACTIONE PRIMA.

CAP. IV.---Reprehensio. De eo quod Basilius archiepiscopus in suae fidei lectione, post confessionem Patris, et Filii, et Spiritus sancti, imaginum et lipsanorum osculationem et adorationem inseruit, fidem se habere dicens, participari ab his sanctificationem: remissionem vero peccatorum, sive carnis resurrectionem, seu vitam futuram omnino tacuit.

Responsio. Sanctus Ambrosius Mediolanensis episcopus in libro I (cap. 2) de Fide, quem ad Gratianum [Col. 1274A] imperatorem misit, de Patre et Filio orthodoxe dogmatizans, inter caetera inquit: »Est enim plenitudo divinitatis in Patre, et plenitudo divinitatis in Filio.« Et de Spiritu sancto nil dixit, quia tantummodo de Patre et Filio explanavit. Et Basilius haeresim, quam abjiciens anathematizavit, et confessionem de vera religione orthodoxae fidei faciens, imagines sacras et lipsana sanctorum amplectens venerabiliter suscipit, de quibus dudum errorem habuit. Nam de remissione peccatorum, sive carnis resurrectione, seu vita futura, nullum habuit errorem, neque orthodoxae fidei sanctae catholicae et apostolicae Ecclesiae in hoc contradixit, sicut illi flebiles et infelices haeretici, qui ex occasione imaginibus et lipsanis sanctorum detrahere conati sunt, cum ipsis sacris imaginibus ipsa lipsana sanctorum ejicientes atque abnegantes contempserunt. Sed vae illis, quia de via recta declinantes, per erroneam semitam plenamque frutetis gradientes, in foveam inciderunt, quam facientes, arsuri sunt in aeternum. Si enim explanare voluerimus [Col. 1274B] de lipsanorum sanctorum veneratione per divinarum Scripturarum et sanctorum Patrum opuscula, quis valebit scribere, aut chartas proferre? Pauca enim ex multis breviter memoramus sancti Basilii episcopi Caesareae Cappadociae, in interpretatione psalmi CXV, inter caetera: »Ante hoc dicebatur sacerdotibus et Nazaraeis. Quoniam omnis qui tetigerit mortuum, immundus erit, et ut lavet vestimenta sua. Nunc autem qui tetigerit ossa martyrum, accipiet aliquam participationem sanctificationis de corpore assistente gratia. Pretiosa in conspectu Domini mors sanctorum ejus, etc.« (Psal. CXV.) Item sancti Joannis Chrysostomi episcopi Constantinopolitani in sermone in Epistolam beati Pauli apostoli ad Romanos (Serm. 32), inter caetera: »Ego autem et propter hoc Romam diligo. Insuper adhuc et aliunde eam habeo laudare, et pro magnitudine, et pro antiquitate, et pro specie, et pro multitudine, et potentia, et directionibus in praeliis. Omnia autem talia derelinquens, [Col. 1274C] pro hoc eam beatifico, quia et vivens eis scribebat, et sic eos diligebat, et praesentialiter eis locutus est, et vitam ibi temporalem finivit, et sanctum corpus ejus ibi habent, pro quo et honorabilior civitas magis quam pro aliis. Et sicut corpus magnum et forte oculos habet duos splendentes; sacrorum horum corpora, id est Petri et Pauli: ita non est coelum splendidius, quando sol emittit radios, sicut Romanae urbis hae duae lampades ubique in mundo illuxerunt. Exinde ergo rapietur Paulus, exinde Petrus. Considerate et tremite: qualia videbit insignia Roma, Paulum subito surgentem a loco requietionis suae simul cum Petro, et proficiscentem obviam Christo? Quale mandat Christo donum Roma? quales coronas civitas continet duas? quales catenas aureas circumnectit? quales habet fontes? Pro hoc admiror civitatem, non pro multitudine auri, non pro columnis, non pro alia phantasia, sed pro egregiis cacuminibus summae Ecclesiae. Quis mihi tribuet perfundi corpore Pauli, et adhaerere sacrae sepulturae [Col. 1274D] et pulverem sanctum videre corporis illius, in quo imitatus est Christum, in quo Christi stigmata portavit, in quo ubique praedicationem disseminavit? Pulverem illum corporis ejus, per quod ubique occurrit? pulverem oris illius, per quod Christus annuntiabatur, et lux lucescebat, etc.«

Item ex sermone sancti Augustini in Natali sanctorum apostolorum, inter caetera: »Nam iste beatissimus Petrus piscator, cui jubebat, non dico curator, sed infimus obsonator, modo genibus provolutus eum adorat imperator, etc.«

Item ejusdem sancti Augustini in expositione psalmi XLIV (post medium), inter caetera: »Filiae regum delectaverunt te in honore tuo (Psal. XLIV); quia non quaesierunt honorem patrum suorum, sed quaesierunt honorem tuum. Ostendatur mihi Romae [Col. 1275A] in tanto honore templum Romuli, in quanto ostendam ibi memoriam Petri. In Petro quis honoratur, nisi ille defunctus pro nobis, etc.«

Item sancti Gregorii papae ex epistola Eusebio episcopo Thessalonicensi directa (Lib. IX, ep. 69), inter caetera: »Si autem Theodorus lector ad orationem sanctos huc ad apostolos venire voluerit, eum fraternitas vestra sine aliqua mora transmittat.« Et alia plura talia testimonia, quae exarare per ordinem longum praevidemus.



IN EADEM ACTIONE.

CAP. V.---Reprehensio. De eo quod Theodosius Amorii episcopus desidiose sanctae et unicae Trinitatis fidem tacuerit, de imaginibus vero incaute et extraordinarie dixerit: »Confiteor et promitto, et suscipio, et osculor, et adoro imagines.« Et post pauca: »Qui non instruunt diligenter omnem Christo dilectum populum adorare et venerari sacras et venerandas imagines omnium sanctorum, qui a saeculo Deo [Col. 1275B] placuerunt, anathema.«

Responsio. Putamus quia zelo fidei fervens praedictus Theodosius talem orationem confessus est qualem in eorum definitione explanaverunt. Nam et praedecessores nostros, videlicet beatissimos pontifices Gregorium et Gregorium, Zachariam et Stephanum, Paulum et iterum Stephanum, reperimus pro sacrarum imaginum erectione in Spiritu sancto ferventes, rectae fidei zelum habere. Pro quo dominus Gregorius papa secundus junior, una cum 79 sanctissimis episcopis ante confessionem beati Petri apostolorum principis praesidens, multorum sanctorum Patrum testimonia roborantes, venerari et adorare sacras imagines in eorum concilio censuerunt. Porro praedecessor noster sanctae recordationis quondam dominus Stephanus papa similiter cum episcopis partium Franciae atque Italiae praesidens in basilica Salvatoris Domini nostri Jesu Christi, quae appellatur Constantiniana, praedecessoris sui venerabile concilium [Col. 1275C] confirmans atque amplectens, magis magisque et ipse una cum omnibus episcopis praesidentibus, sanctorum Patrum testimoniis adhaerentes, adorare atque venerari sacras imagines statuerunt. Unde et beatus Paulus apostolus docens inquit: Tenete traditiones quas accepistis (II Thess. II). Et iterum: Sed licet nos, aut angelus de coelo evangelizet vobis, praeterquam quod evangelizamus vobis, anathema sit. Sicut praediximus, et nunc iterum dico: Si quis vobis evangelizaverit praeter id quod accepistis, anathema sit, etc. (Gal. I).



IN ACTIONE TERTIA.

CAP. VI.---Reprehensio. Ridiculose et pueriliter dictum in sententia fidei Theodori archiepiscopi: Mirabilis Deus in sanctis suis (Psal. LXVII). Et continuo: Sanctis qui in terra sunt ejus, mirificavit omnes voluntates meas inter illos (Psal. XV), tanquam hic versiculus illum priorem subsequeretur.

Responsio. In hoc modo gratis calumniari conantur; quia sancta Ecclesia in matutino Deo canere laudes [Col. 1275D] surgens, in primis: Domine labia mea aperies (Psal. L) dicit, et post: Venite exsultemus Domino (Psal. XCIV): sic incipit: Beatus vir (Psal. I). Similiter Paulus apostolus fideliter prophetarum nomina percurrens per ordinem, post Jephte David memoravit, et sic Samuel. Sed et plura sanctorum opuscula invenimus ferre testimonia de Novo et sic postmodum de Veteri Testamento: sed ob hoc nullus audet quispiam de fidelibus talia in ridiculo habere. Item sanctus Joannes Chrysostomus in interpretatione epistolae beati Pauli apostoli ad Hebraeos (Homil. 7), inter caetera docens, inquit: »Non videbit Dominus, nec intelliget Deus Jacob (Psal. XCIII). Et iterum: Labia nostra a nobis sunt, quis noster Dominus est (Psal. XI)? Et iterum: Propter quid irritavit impius Deum (Psal. IX)? Et rursum: Dixit insipiens in corde suo: Non est Deus. Corrupti [Col. 1276A] sunt, et abominabiles facti sunt in voluntatibus suis, etc. (Psal. XIII).«

Item ejusdem sancti Joannis Chrysostomi in interpretatione epistolae beati Pauli apostoli ad Romanos (Homil. 7): »Pro quo et Matthaeus initium faciens Evangelii, utrumque horum memorat primum, et tunc per ordinem profert parentes eorum, dicens: Liber generationis Jesu Christi (Matth. I). Non sustinuit dicere post Abraham, Isaac et Jacob, sed ante Abraham David memoravit, et, quod est mirabile, quoniam ante Abraham David posuit, sic dicens: Filii David, filii Abrahae, et tunc coepit dicere per ordinem, etc.«



IN ACTIONE PRIMA.

CAP. VII.---Reprehensio. Contra eos qui dicunt: Deo cooperante nos direximus congregare vos, sive, Congregavit vos Deus, concilium proprium statuere volens.

[a 1Kb] Responsio. In fine Evangelii sancti Marci: Illi autem [Col. 1276B] profecti praedicaverunt ubique, Domino cooperante, et sermonem confirmante sequentibus signis (Marc. XVI). Item sancti Cyrilli in sermone sanctae Dei genitricis, inter caetera: »Gloria quidem tibi a nobis sancta mystica Trinitas, quae hos et nos omnes convocavit in hanc vocationem Dei genitricis Mariae, etc.« Item ex sancta synodo, actione decima octava, post subscriptiones episcoporum et imperatoris, Constantinus piissimus imperator dixit: »Deum testem proferimus.« Et post pauca: »Cum ergo Deo complacuit tempus concedere, invitavimus fieri collectionem vestram, ad considerandum nobis sanctas Dei Scripturas, omnemque vocis sive assertionis novitatem quae adjecta est ad intemeratam nostram Christianorum fidem in his vicinis temporibus, a quibusdam prava sentientibus, expellendam, etc.«



IN ACTIONE TERTIA.

CAP. VIII.---Reprehensio. Contra eos qui dicunt [Col. 1276C] quod imaginis honor in primam formam transit.

Responsio. Qui huic contradicere voluerit, sancti Basilii contradicet expositioni (Lib. de Spiritu sancto, cap. LXXV), quem nullum ex fidelibus credimus adversus ejus orthodoxam fidem expugnare. Quia ipse in sacratissima epistola sua, quam misit ad Amphilochium, inter caetera istud explanavit capitulum. Item sancti Severiani episcopi Gabalanensis, alias Gavalensis, in homilia in qua demonstravit Scripturas per Dominum explanatas, inter caetera: »Vestem imperialem si injuriaveris, nunquid qui eam induit injuria afficis? Nescis quoniam si quis imaginem imperatoris injuriaverit, primae formae dignitati affert injuriam? Nescis quoniam si quis imaginem quae a ligno detrahit, non sicut in inanimatam materiam audens sic judicatur, sed sicut qui adversus imperatorem manus extendens foedat materiam, sine anima imperatoris, segregatam ab imperatore? Imago enim omnino si feriatur, ejus injuria imperatorem attingit, etc.«



IN EADEM ACTIONE.
[Col. 1276D]

CAP. IX.---Reprehensio. Quod infauste et praecipitanter sive insipienter Constantinus Constantiae Cypri episcopus dixit: »Suscipio et amplector honorabiliter sanctas et venerandas imagines, et quae secundum servitium adorationis, quae substantiali et vivificatrici trinitati emitto. Et qui sic non sentiunt neque glorificant, a sancta catholica et apostolica Ecclesia segrego, et anathemati submitto, et parti eorum qui abnegaverunt incarnatam et salvabilem dispensationem Christi veri Dei nostri emitto.«

Responsio. Ex prava revertentes haeresi, totis nisibus eorum, tentaverunt sanctae catholicae et apostolicae in ipsorum confessione satisfacere Ecclesiae, et ideo talem adorationem se confessi sunt pro sacris imaginibus credere qualis in definitione synodi constituta [Col. 1277A] est inter caetera (Act. 7): »Reordinari venerandas et sanctas imagines, quae ex coloribus et metallo et caetera materia opportune habentur in sanctis Dei ecclesiis, in sacris vasis, et in vestibus, parietibus et tabulis domibusque et viis: quasque Domini et Salvatoris nostri Jesu Christi imagines, intemeratae dominae nostrae sanctae Dei genitricis, pretiosorum angelorum et omnium sanctorum et justorum virorum. Quantum enim frequenter per imaginariam reformationem videntur, tantum et qui eas aspiciunt assurgunt ad [prototyporum] primae formae memoriam et dilectionem, et ut his osculum et honorabilem salutationem reddant, nequaquam autem secundum fidem nostram veram culturam, quae decet solam divinam naturam, sed quemadmodum signo pretiosae et vivificae crucis, et sanctis Evangeliis, et caeteris sacris ornatis, etc.«



IN ACTIONE SECUNDA.

[Col. 1277B] CAP. X.---Reprehensio. Quod Euthymius Sardensis episcopus a praefati Constantini errore non multum dissentit in eo quod ait: »Ex toto corde suscipio venerandas imagines, cum condecenti honore et amplectibili adoratione. Illos enim qui aliter aut contrarie sentiunt, aut dogmatizant contra sanctas imagines, alienos catholicae Ecclesiae deputans praedico, et haereticos annuntio.«

Responsio. Ecce, ut supra diximus, secundum definitionem synodi confitentur se puram facere Ecclesiae catholicae confessionem in eo ubi iste ex toto corde se dicit suscipere venerandas imagines, et cum decenti honore et adoratione amplecti, ut superius in definitione synodi dictum est: »Nequaquam secundum fidem nostram veram culturam, quae decet solam divinam naturam, sed quemadmodum signo pretiosae et vivificae crucis, et sanctis Evangeliis, et caeteris sacris ornatis.« Et ideo dixit, »cum condecenti honore;« et promisit se contrarios catholicae Ecclesiae haereticos annuntiare.



IN ACTIONE QUARTA.
[Col. 1277C]

CAP. XI.---Reprehensio. Quod nulla auctoritate vigeat, neque in ullo authenticorum librorum reperiatur, quod illi dicunt per imaginem cujusdam Polemonis quamdam ab adulterii perpetratione coercitam fuisse: quod quidem aequare nituntur miraculo quod fimbria Dominicae vestis actum est, quam mulier contingens exoptatam recepit sanitatem.

Responsio. In hoc capitulo qui haec scripserunt, incriminari moliuntur, et contradicere veritati nituntur. Quod probare nequaquam possunt de illis, quod aequare Polemonis miraculum auderent cum fimbria Dominicae vestis. In synodo vero miraculum imaginis Polemonis de sermonibus episcopi sancti Gregorii Theologi, ubi de industria versum scripsit, ipsum ostensum est testimonium, et a Basilio Ancyrae, seu et a Tarasio patriarcha Constantinopolitano, simul et a Nicephoro episcopo Dyrrachii singulatim responsum est. Basilius quidem episcopus respondit: »Sanctus [Col. 1277D] Gregorius deiloquus Pater mirabilem putavit imaginem Polemonis.« Et patriarcha dixit: »Etenim castitas ex ea peracta est. Nisi enim vidisset imaginem prostituta Polemonis, nequaquam ab adulterio recessisset.« Simulque et Nicephorus episcopus respondit: »Mirabilis imago et digna valde nimis, quoniam potuit mulierem eruere de abominabilis ludibrii operatione.« Et post haec sic alius lector legit: Beati Antipatri episcopi Bostrorum ex sermone de fluxu sanguinis, ubi post multam explanationem, sanctus inquit: »Adepta donum, titulum erexit Christo, divitias quidem mendicis expendens, divitias vero reliquas offerens Christo.« Et post haec sic iterum separatim pro miraculo fluxuosae mulieris patriarcha respondit: »Sicut et imaginem quae titulatur Christo eam offert, quemadmodum fluxuosa titulum.« Similiter et Basilius episcopus respondit: »Proprie dicere jubet, et suscipit prolixe qui faciunt [Col. 1278A] imagines. Tamen vestra a Deo inspirata veridica excellentia ipsam synodum legi facere potest in actione quarta, utrum sic est, an non.«



IN ACTIONE SEXTA. Tomo tertio.

CAP. XII.---Reprehensio. Quod non pertineat ad imaginum adorationem, ut illi stultissime et irrationabiliter putant, quod per legislatorem scriptum est: Ecce vocavi ex nomine Beseleel filium Huri filii Hur de tribu Juda, et replevi eum spiritu sapientiae et intelligentiae ad perficiendum opus ex auro et argento: et dedi ei socium Ooliab filium Achisamech, etc. (Exod. XXXI).

Responsio. Pro his firmissimis exemplis praedecessor noster sanctissimus dominus Gregorius secundus junior papa, in suo sacro concilio (quod et in alio concilio praedecessoris nostri domini Stephani papae, una cum sacerdotibus partium Franciae atque Italiae [Col. 1278B] acto, susceptum et veneratum est), in eo ipso praesidente sanctissimo ac beatissimo quondam domino Gregorio papa per semetipsum, similiter dixit: »Si contraria sentientibus, et irritas facere quaerentibus antiquas Patrum traditiones, salutis occurreret conversio, sufficerent utique ea quae superius a nobis ex Patrum testimoniis vel sacris dicta sunt documentis. Sed quia videmus, quod moerentes dicimus, plerosque turbatis mentibus statuta conturbare Ecclesiae, ideo, fratres charissimi, extenditur sermo, et cupimus ad compescendam erroris insaniam adhuc ex veteribus documentis aliquid dicere: forsan resipiscent inquieti. In libro enim Exodi sic legimus: Locutus est Dominus ad Moysen, dicens: Loquere filiis Israel, ut tollant mihi primitias; ab omni homine, qui offert ultroneus, accipietis eas. Haec sunt autem quae accipere debetis, et caetera per ordinem, usque ad duos cherubim, qui erunt super arcam testimonii, cuncta, quae per te mandabo filiis Israel (Exod. XXV).« Nam et aliud protulit testimonium ex libro tertio Regum, ut sileant [Col. 1278C] garrientes mandato Dei. A Salomone constructo templo, »Inter alia fecit in oraculo duos cherubim de lignis olivarum.« Et infra: »Et sculpsit in eis picturam cherubim, et palmarum species, et anaglypha valde prominentia, et texit ea auro: et operuit tam cherubim, quam palmas, et caetera auro (III Reg. VI). Ecce, charissimi fratres, consideremus quid Deo mandante Moyses fecerit, quidve Salomon sapientissimus jussu construxerit divino, etc.« Quanto debemus puro corde et animo sculptum Christum Deum nostrum, sanctamque semper virginem ejus genitricem Mariam, apostolos quoque, vel omnes sanctos Dei per eorum sacras effigies atque imagines colere vel adorare, et ad propitiandum nobis petere et relaxari delicta? Nos non ob aliud nomen imagines facimus et adoramus, sed pro nobis incarnato Verbo Dei. Si autem manufacta omnia abjicienda sunt, neque arca foederis, neque aurei et caelati cherubim ejus debuerunt recipi, quae per Beseleel et Ooliab facta sunt juxta praeceptum Dei. Si vero illa suscepta sunt, et [Col. 1278D] hae imagines opportune recipiuntur, quoniam secundum Deum fiunt. Unde et operantur, sicuti et arca, multa miracula. Nam et arca et cherubim, ut et hae sine anima erant, et manufacta, et sculpta. Sed sicut illic per illa operabatur Deus et glorificabatur, ita et hae simili modo secundum visiones et revelationes prophetarum coloribus distinctae efficiuntur. Et ne aliquis propter adorationem quae a praedecessoribus nostris sanctissimis praesulibus promulgata est, oblatrare praesumat, sciat ipsos talem adorationem docuisse qualem praedecessor noster sanctus Gregorius egregius doctor et papa in epistola sua quam in praefato concilio domini Stephani papae Herulphus episcopus [Lingonensis] proviciae Galliarum civitatis protulit, ubi inter caetera Secundinum servum Dei inclusum Galliae docuit dicens: »Scimus quia tu imaginem Salvatoris nostri ideo non petis, ut pro Deo aut quasi Deum colas, sed ob recordationem [Col. 1279A] Filii Dei, ut in ejus amore recalescas, cujus te imaginem videre consideras. Et nos quidem non quasi ante Divinitatem ante illam prosternimur, sed illum adoramus quem per imaginem aut natum, aut passum aut in throno sedentem recordamur. Et dum nobis ipsa pictura quasi scriptura ad memoriam Filium Dei reducit, animum nostrum aut de resurrectione laetificat, aut de passione demulcet. Ideoque direximus tibi surtarias [Al., surcarias. H.] duas, imaginem Salvatoris, et sanctae Dei genitricis Mariae, beatorumque Petri et Pauli apostolorum continentes, per supradictum filium nostrum diaconum, et unam crucem, et clavem pro benedictione a sanctissimo corpore Petri apostolorum principis, ut per ipsum a maligno sis defensus per cujus sanctum lignum munitum te esse credis, etc.«



IN ACTIONE QUARTA.

CAP. XIII.---Reprehensio. Quod Theodosius Myrensis episcopus ridiculose et pueriliter egerit qui, ut [Col. 1279B] imaginum adorationem astrueret, somnia archidiaconi sui in eadem synodo retulit.

Responsio. Cui dubium est quod et in Vetere et in Novo Testamento pluribus per somnia futura revelata sunt? Sed ut de pluribus optimum unum memoremus, sancti Ambrosii Mediolanensis episcopi testimonium proferimus, qui in expositione sanctorum martyrum Gervasii et Protasii (Lib. VII, ep. 53) inter reliqua ait: »Tertia vero nocte, confecto jejuniis corpore, non dormienti, sed stupenti, quaedam mihi apparuit tertia persona, quae similis erat beato Paulo apostolo, cujus vultus me pictura docuerat, etc.« Hoc testimonium a Sergio sanctissimo quondam archiepiscopo Ecclesiae Ravennatis per Joannem diaconum suum in praefato concilio sanctae recordationis domini Stephani praedecessoris mei pro sacrarum imaginum veneratione oblatum est.

Item sancti Gregorii Theologi in epitaphio Caesarii fratris sui (Orat. funeb. in laudem Caesarii, circa finem), [Col. 1279C] inter caetera: »Tunc Caesarium meum videbo, nunquam abeuntem, nunquam remeantem, nunquam lamentatum, nunquam misertum, sed splendidum, gloriosum, excelsum, qualis mihi et in visione apparuisti. Hoc dilecte fratrum mihi, etc.« Sed et sanctus Gregorius papa in Dialogis suis meminit de quibusdam beatissimis viris atque religiosis feminis, simulque puellis, quod sanctam Dei genitricem Mariam atque principes apostolorum Petrum et Paulum, et sanctos martyres viderint in transitu suo. Unde eos cognoverunt nisi per picturam, sicut et beatus Ambrosius, ut superius exaravimus, dixit?



IN EADEM ACTIONE.

CAP. XIV.---Reprehensio. Deliramentum errore plenum quod de retruso quodam dixerunt, qui daemoni jurasse et ipsum juramentum irritum fecisse perhibetur: cujus abbas non mediocriter delirasse dignoscitur, dicens ei commodius esse omnia in civitate lupanaria ingredi quam abnegare adorationem [Col. 1279D] imaginis Domini aut ejus sanctae genitricis.

Responsio. Hoc testimonium ex libro praecipui doctoris sancti Sophronii oblatum est, et nullus est, ut opinamur, inter orthodoxos Christianos qui ejus deiloqua dogmata, vel quodlibet explanationis opusculum respuere auderet.

Item sancti Joannis Chrysostomi in amputatione capitis sancti Joannis Baptistae, inter caetera: »Oportebat enim eum non vetare venerationem sacrarum imaginum.«

Item in epistola sancti Gregorii papae ad Januarium episcopum Calaritanum directa (Lib. VII, ind. 2, ep. 5), vobis demonstrantes jam superius exaravimus.



IN ACTIONE SECUNDA.

CAP. II.---Reprehensio. Inutile et dementia prolatum et risu dignum dictum Agapii Caesareae Cappadociae episcopi reprehenditur in eo quod dixit: »Scriptum est in nostris divinis Scripturis.«

[Col. 1280A] Responsio. Divina Scriptura pro salute hominum praedicari a fidelibus videtur. Et ideo existimamus quod dixisset: »In nostris divinis Scripturis, gloriam et decorem fideliter ex ipsis se habere desiderans, simulque ab eadem sacra Scriptura se docente dicere, quemadmodum in sanctorum Patrum opusculis scriptum est, etc.« Sancti Augustini de proverbio Salomonis tractatu, inter caetera: »Habent et ipsi sacramenta nostra, habent Scripturas nostras, habent Amen et Alleluia nostrum, habent plerique symbolum nostrum, etc.«



IN ACTIONE QUARTA.

CAP. III.---Reprehensio. Inutile et demens, et errore plenum dictum quod dicunt: »Qui Deum timet honorat omnino, adorat et veneratur sicut Filium Dei Christum Dominum nostrum, et signum crucis ejus, et figuram sanctorum ejus.«

Responsio. Ex libro beati Augustini de filio Abraham ducto ad sacrificium, inter caetera: »Non enim [Col. 1280B] frustra moti estis, cum hoc dicerem: Crux cornua habet. Sic enim duo ligna compinguntur in se, ut speciem crucis reddant. Sicut ergo in imagine crucis multis locis videmus, ut fiant duo cornua, quibus infigantur manus, cornibus haerentem arietem crucifixum Dominum video, etc.«



IN EADEM ACTIONE.

CAP. IV.---Reprehensio. De eo quod idem Joannes non recte dixit: »Per imaginem, quae per colores apparet, adoratur fortitudo ejus et glorificatur, et ad memoriam veniemus de ejus in terra praesentia.«

Responsio. Item ex epistola sancti Gregorii papae (Lib. VII, ep. 13), Secundino servo Dei incluso directa, inter caetera: »Quod imaginem illius quem colis tibi dirigendam per Dulcitium diaconum tuum rogasti, valde nobis tua postulatio placuit, quia illum in corde tota intentione quaeris cujus imaginem prae oculis habere desideras, ut visio corporalis quotidiana semper reddat exoptatum, et dum picturam vides, [Col. 1280C] ad illum animo inardescas cujus te imaginem videre consideras, etc.«



IN ACTIONE QUINTA.

CAP. V.---Reprehensio. De eo quod dicunt: »Ejusdem criminis reus est qui imagines spernit, cujus et Nabuchodonosor, qui ossa regum Juda protulit e sepulcris, et Judaici regis oculos occisis filiis eruit, et cherubim de templo abstulit.«

Responsio. Jam per epistolam sancti Gregorii papae superius exaravimus qualiter imagines non sunt spernendae, sed venerandae. Unde praedecessores nostri saepius dicti sanctissimi pontifices in sacris conciliis talem dedere sententiam: »Si quis sanctas imagines Domini nostri Jesu Christi, et ejus genitricis, atque omnium sanctorum secundum sanctorum Patrum doctrinam venerari noluerit, anathema sit.«



IN EADEM ACTIONE.

[Col. 1280D] CAP. VI.---Reprehensio. De eo quod secundum Demetrii diaconi dictum, incaute et inordinate parentes eorum egerunt, duos libros inargentatos, eo quod quiddam de imaginibus in his continebatur, comburentes, et alterius libri duo folia praeciderunt.

Responsio. Hoc proprium haereticorum factum demonstratur, quemadmodum in eorum pseudosyllogo sub quondam Constantino haeretico imperatore deliraverunt.

Sancti Cyrilli ex epistola ad Successum episcopum Neocaesareae (circa finem), inter caetera: »Deficientes adversus has increpationes machinati sunt aliquid amarum et haeretica impietate dignum. Corrumpentes enim epistolam, et quaedam auferentes, et quaedam addentes ediderunt, ut putaretur memorabilem illum similia sentire Nestorio, et qui cum eo, etc.«

Item sanctae sextae synodi in tertia actione, inter caetera: »Sermo sanctae memoriae Mennae archiepiscopi Constantinopoleos ad Vigilium beatissimum [Col. 1281A] papam Romanum de eo quod una sit Christi voluntas. Exsurgentes legati apostolicae sedis Romae, exclamaverunt: Piissime domine, falsatus est praesens liber quintae synodi, etc.«

Item fertur in ipsa sancta sexta synodo (Act. 8, post medium): »Sancta sexta synodus dixit: Ecce et hoc testimonium sancti Patris peremisti. Non congruit orthodoxis ita circumtruncatas sanctorum Patrum voces deflorare: haereticorum potius proprium hoc est. Macarius haereticus dixit: Et jam dixi, quia quaerens instabilire intentionem meam, hoc modo defloravi. Sancta synodus exclamavit: Haereticum seipsum manifeste demonstravit, etc.«



IN EADEM ACTIONE.

CAP. VII.---Reprehensio. De eo quod in eodem libro in tabulis argenteis Leontius a secretis imagines cernens, antiquissimum et ingeniosissimum sui erroris emolumentum se invenisse gloriatus est.

Responsio. Item ex eodem sancto sexto concilio [Col. 1281B] inter caetera (Act. 8, post medium): »Constatinus piissimus imperator, et sancta synodus dixerunt: Edicat Macarius, ut quid haec necessaria sunt circumrecidit de testimonio sancti et probabilis Patris (sic)? Macarius haereticus dixit: Ego testimonia quae defloravi, secundum proprium intentum defloravi.« Et post pauca: »Sancta synodus dixit (Loco cit.): Ecce, benignissime domine, et hoc testimonium abscidit. Namque post testimonia per jussionem vestrae fortitudinis relegantur, ostendent defloratione ejus obumbrata, etc.«



IN EPISTOLA IMPERATORIS.

CAP. VIII.---Reprehensio. De eo quod Constantinus et Irene in epistola sua venerabili papae urbis Romae scripserunt: »Rogamus tuam paternitatem, et maxime Deus rogat, qui nullum hominem vult perire.«

Responsio. In sancto Evangelio ita ait Dominus: [Col. 1281C] Simon, ecce Satanas expetivit vos, ut cribraret sicut triticum. Ego autem rogavi pro te, ut non deficiat fides tua: et tu aliquando conversus, confirma fratres tuos, etc. (Luc. XXII).

Item in Epistola beati Pauli apostoli, inter caetera: Quoniam quidem Deus erat in Christo mundum reconcilians sibi, non reputans illis delicta ipsorum, et posuit in nobis verbum reconciliationis. Pro Christo ergo legatione fungimur, tanquam Deo exhortante per nos. Obsecramus pro Christo, reconciliamini Deo (I Cor. V).

Item sancti Joannis Chrysostomi in sermone de Ascensione Domini, inter caetera: »Disce quod non nostra deprecatione, qui eum offenderamus, sed postulatu ejus, qui juste nobis fuerat iratus, pax facta est. Pro Christo namque, ait Apostolus, legatione fungimur, tanquam Deo rogante per nos (Ibid.). Quid hoc est? Ipse rogat qui injuriam passus est? Valde inquit. Nam Deus clemens, et ipse tanquam misericors pater deprecatur. Et vide qui medius est, qui [Col. 1281D] reconciliator accessit, non angelus, non archangelus, sed ipse Filius deprecantis, etc.«

Item ejusdem sancti Joannis Chrysostomi in interpretatione Epistolae ad Romanos (Homil. 5, circa fin.), inter caetera: »Quid enim post haec? Jam non prophetas, jam non angelos, jam non patriarchas, sed ipsum misit Filium: et occisus est, et ipse veniens, et nec sic exstinxit amorem, sed accendit amplius, et manet rogans.« Et infra: »Et clamat Paulus, dicens: Pro Christo enim legatione fungimur, tanquam Deo exhortante per nos. Obsecramus pro Christo, reconciliamini Deo (Ibid.).« Et post pauca: »Consideremus quoties eum injuria affecerimus post millia bona, cum tamen perstiterit rogans, quoties eum transgressi simus, cum tamen ipse non negligat nos, etc.«



IN ACTIONE QUARTA

CAP. IX.---Reprehensio. De eo quod praefatus Joannes dixit: »In hominis forma luctatus est [Col. 1282A] cum ipso, et vocavit eum Israel, quod est interpretatum mens videns Deum.«

Responsio. Ex libro sancti Gregorii Theologi de deitate (Orat. 2 de Theolog., post medium), inter caetera: »Jacob enim scalam excelsam vidit.« Et post pauca: »Et quasi cum homine, Deo colluctabatur.« Et post caetera: »Et certamen pietatis translationem vocationis accepit, transnominatus pro Jacob Israel, etc.«

Item sancti Augustini de luctatione Jacob cum angelo, inter caetera. »Tenebat ergo et luctabatur, quasi cum carnali habitu Jacob amplecti volens, dicebat: Dimitte me carnaliter, quia ecce jam mane est, ut spiritualiter illumineris, etc. (Gen. XXXII).«



IN EADEM ACTIONE.

CAP. X.---Reprehensio. Quod non recte sentiant qui dicunt: »Si secundum Moysis legitimam traditionem praecipitur populo purpura hyacinthina [Col. 1282B] in fimbriis in extremis vestimentis poni ad memoriam et custodiam praeceptorum, multo magis nobis per assimilatam picturam sanctorum virorum videre exitum conversationis eorum, et horum imitati fidem secundum apostolicam traditionem.« (Hebr. XIII.)

Responsio. Credimus quia incognitum non habetis illud quod sanctus Gregorius papa, ut superius exaravimus, in epistola sua dixit (Lib. IX, ep. 9); et quia in locis venerabilibus sanctorum depingi historias non sine ratione vetustas admisit. Et quatenus iterum, dum super Ezechielem prophetam tractaret de distinctione sacri eloquii, adjunxit (Homil. 10, in initio): »Scriptura sacra cibus noster est et potus.« Et post pauca: »In rebus enim obscurioribus quae intelligi nequeunt, nisi exponantur, cibus est: quia quidquid exponitur, ut intelligatur, quasi manditur ut glutiatur. In rebus vero apertioribus potus est. Potum enim [Col. 1282C] non mandendo glutimus. Apertiora ergo mandata bibimus, quia etiam non exposita intelligere valemus, etc.« Unde et a praedecessoribus meis sanctissimis pontificibus in eorum sacris conciliis expositum est, de veteribus historiis inter plura promulgantibus: »Si vero illa suscepta sunt, et hae imagines opportune suscipiuntur, quoniam secundum Deum fiunt. Unde et operantur, etc.«



IN ACTIONE QUARTA.

CAP. XI.---Reprehensio. Quod non bene Joannes presbyter senserit qui, ut imaginum adorationem astrueret, dixit: »Et Jesu Nave duodecim lapides statuit in Dei memoria (Josue IV).«

Responsio. In libro Josue scriptum est: Josue vero scidit vestimenta sua, et cecidit pronus in terram coram arca Domini usque ad vesperum, tam ipse quam omnis Israel, miseruntque pulverem super capita sua (Jos. VII). Et post pauca: Dixitque Dominus ad Josue: Surge, cur jaces [Col. 1282D] pronus in terra? Peccavit Israel, et praevaricatus est pactum meum (Ibid.). Et iterum post pauca: Surge, sanctifica populum, et dic eis: Sanctificamini in crastinum, etc. (Ibid.). Ecce prostratus ante arcam foederis Josue, exauditus est. Unde mellifluus doctor sanctus Gregorius papa in epistola sua (Lib. VII, ep. 53), de qua superius exaravimus, Secundino servo Dei in Galliis incluso directa, inter caetera monuit, dicens: »Et nos quidem non quasi ante Divinitatem ante ipsam prosternimur, sed illum adoramus quem per imaginem aut natum, aut passum, aut in throno sedentem recordamur, etc.«

CAP. XII.---Reprehensio. Quod non sit aequalis adoratio, ut illi dicunt, Nathan prophetae erga David regem, adorationi imaginum.

Responsio. Ex libro sancti Gregorii papae super Job (Lib. IV, c. 1), inter caetera: »Ita cum in [Col. 1283A] sacro eloquio sola historia aspicitur, nihil aliud quam facies videtur: sed si huic assiduo usu conjungimur, ejus nimirum mentem quasi ex collocutionis familiaritate penetramus. Dum enim alia ex aliis colligimus, facile in ejus verbis agnoscimus, aliud esse quod intimant, aliud quod sonant. Tanto autem quisque notitiae illius extraneus redditur, quanto in sola ejus superficie ligatur, etc.«

Item in eodem libro inquit: »Quid per David, qui manu fortis vel desiderabilis interpretatur, nisi Redemptor noster accipitur? Quid per ejus donum, nisi Ecclesia designatur?« Et post pauca: »Inquisitio enim divinitatis Domini, fons occultus; apparitio vero incarnationis ipsius, fons patens. Quid autem per Jerusalem, quae visio pacis accipitur, nisi eadem sancta Ecclesia demonstratur? In ipsa enim mundi corde Dominum contemplantur, de quo scriptum est: Ipse est enim pax nostra, qui fecit utraque unum, etc. [Col. 1283B] (Ephes. II.)«

CAP. XIII.---Reprehensio. Quod sententia Joannis Constantinopolitani, quam illi in testimonium adorandarum imaginum trahunt, non ad id quod illi putant pertinere dignoscitur.

Responsio. Multae sententiae sancti Joannis Constantinopolitani in saepius nominata referuntur synodo, et qualis ex ipsis sit, quae non ad id quod putaverunt pertineat, siluerunt. Nam in praedecessorum nostrorum sanctorum pontificum conciliis sancti Joannis Chrysostomi ita fertur sententia, inter caetera: »Omnia tibi ministrant homini, magis autem imagini; quia et quando imperiales vultus et imagines in civitatem introeunt, obviant judices et senatus, cum laude et timore, non tabulam honorantes, neque fusae cerae scripturam, sed vultum imperatoris, sic et mundi hominum non terrarum speciem honorantes, sed coelestem vultum veneremur, etc.«



IN ACTIONE QUARTA.
[Col. 1283C]

CAP. XIV---Reprehensio. Quod judices, qui in praefata synodo fuerunt, insolenter et incongrue artem pictoriam extollere conati sunt, dicentes: »Pia est enim ars pictoris, et non recte eam quidam insipienter detrahunt. Ipse enim Pater pictorem pie agentem commendat.«

Responsio. Beatum Asterium toto Oriente sanctum habent, dum et de gestis sanctae Euphemiae sermonem fecisset, laudavit ejus martyrium, sicut per ordinem viderat illud liquidius pictum. Et ideo similiter et illi ipsam laudaverunt picturam adversus haereticos, dicentes quia insipienter eam detrahunt. Sancti Gregorii Theologi in sermone de beato Gregorio Nysseno (Orat. ad S. Greg. Nyss., initio), inter caetera: »Putas ergo sufficiunt haec, aut et breviter virum nobis sermo describet? Si oportet, quemadmodum studiosi pictores [Col. 1283D] multoties committentes colores, ut perfectionem vobis sermonis formam addam, et describam vobis purissimum et manifestissimum, etc.«

Item sancti Joannis Chrysostomi in sermone in coena Domini, inter caetera: »Nam sicut pictores pingendam tabulam vestigiis quibusdam obumbrare consueverunt, et sic colorum varietate perficere, ita et Christus fecit. In mensa et typi Pascha describit, et Pascha veritatis ostendit, etc.«

Item ex libro sancti Augustini de Proverbio Salomonis, inter caetera: »Os nostrum patet ad vos, o Corinthii (II Cor. VI). Os suum aperuit attente, et ordinem posuit linguae suae, laudans creaturam, tanquam creaturam, Creatorem tanquam Creatorem, angelos tanquam angelos, coelestia tanquam coelestia, terrestria tanquam terrestria, etc.«



IN EADEM ACTIONE.

CAP. XV---Reprehensio. Inutile et mendacio [Col. 1284A] plenum dictum Joannis presbyteri et legati Orientalium, dicentis: »Non contraeunt pictores Scripturis, sed quidquid Scriptura dicit haec demonstrant, quatenus concordes sint Scripturis.«

Responsio. Jam saepius superius exaravimus qualiter per sacram epistolam suam, Sereno episcopo Massiliensi directam, sanctus Gregorius eximius doctor et papa, inter caetera docuit: (Lib. IX, ep. 9): »Ac deinde subjungendum quia picturae imaginum, quae ad aedificationem imperiti populi factae fuerant, ut nescientes litteras ipsam historiam intendentes, quid dictum sit discerent, etc.«

Item sancti Joannis Chrysostomi in interpretatione psalmi L, cujus initium: »Pictores imitantur arte naturam, et colores coloribus permiscentes, visibiles corporum depingunt imagines.« Et post pauca: »Et imperatorem sedentem et barbarum subditum, et gladium acutum, et fluvios decurrentes, et campos variis coloribus adornatos, et omnia quae videntur per artem imitantes, [Col. 1284B] mirabilem historiam videntibus praestant, etc.«



IN ACTIONE QUINTA. Et inventum est in quarta.

CAP. XVI.---Reprehensio. Falsissimum et omni ridiculo dignum dictum Joannis praesbyteri, qui non minus caeteris in imaginum adoratione insanisse dignoscitur. Ait enim: »Qui adorat imaginem, et dicit, quoniam hic est Christus Filius Dei, non peccat.«

Responsio. Sancti Augustini in psalmi LXXXVI explanatione (post principium), inter caetera: »Angustias enim omnia pene corpora patiuntur, nec ubique esse possunt, nec semper. Divinitas autem quae ubique praesto est undique ad eam potest duci similitudo, et totum potest esse in similitudinibus, quia nihil eorum est in proprietatibus. Nunquid Christus est janua, quemadmodum videmus januas factas a fabro? non utique, et tamen [Col. 1284C] dixit: Ego sum janua (Joan. X). Aut nunquid sic est pastor, quomodo videmus pastores istos praepositos pecorum, etc.«



EX SENSU.

CAP. XVII.---Reprehensio. Quod illi libri, Vitae Patrum quorum auctores ignorantur, non prorsus idonei sint ad testimonia danda, et ad haec quae in contentionem veniunt confirmanda.

Responsio. Item ex libro sancti Augustini de Quaestionibus in Evangelio secundum Lucam (Quaest. evang., lib. II, quaest. 42), inter caetera: »Vasa ejus in domo, sunt sensus carnales quibus ad investigandam veritatem, quae intellectu capitur, multi utentes penitus erraverunt, etc.« Vitae enim Patrum sine probabilibus auctoribus minime in Ecclesia leguntur. Nam ab orthodoxis titulatae et suscipiuntur et leguntur. Magis enim passiones sanctorum martyrum sacri canones censuerunt, ut liceat eas etiam in ecclesia legi, cum anniversarii [Col. 1284D] dies eorum celebrantur.

CAP. XVIII.---Reprehensio. Quod non bonam habeant memoriam qui, ut non obliviscantur sanctorum, vel certe ipsius Domini, idcirco imagines erigunt.

Responsio. Ex commentario sancti Hieronymi in Matthaeum evangelistam, inter caetera: »Istiusmodi homines dum volunt alterius imperitiam reprehendere, ostendunt suam. Quamvis enim tenuis humor et liquens esca, tamen cum in venis et artubus concocta fuerit et digesta, per occultos meatus corporis, quos Graeci vocant, ad inferiora delabitur, et in secessum vadit, etc.«

Item sancti Augustini in interpretationem psalmi XCVIII (ante medium), inter caetera: »Sion dicta est civitas, quae est Jerusalem: dicta autem ex interpretatione quadam nomen accipiens, quia Sion speculatio dicitur, id est visio et contemplatio. [Col. 1285A] Speculari enim prospicere est, vel conspicere, vel intendere, ut videas. Est autem Sion omnis anima, si intendit videre lucem quae videnda est. Nam si ad suam attenderit tenebratur; si ad lucem illius attenderit, illuminatur. Quia tamen manifestum est Sion civitatem Dei esse, quae est civitas Dei nisi sancta Ecclesia? etc.



INTERROGATIO.

CAP. XIX. Ut scientes nos faciant, ubi in Veteri vel Novo Testamento, aut in sex synodalibus conciliis jubeantur imagines facere, vel factas adorare.



RESPONSIO.

Nos quidem infra scientes facimus, sicut jam fecimus, quia et in Veteri et in Novo Testamento, sive in sex synodalibus conciliis semper venerandae faciunt [fuerunt] sacrae imagines, et factae inter sancta sanctorum titulabantur. Nam illi nobis dicere debebant [Col. 1285B] in quali de ipsis sex synodalibus conciliis reprehensae sint sacrae imagines. Enim vero in primo sancto concilio saepius ostensum est quia sanctus Silvester papa et Constantinus Christianissimus imperator venerati sunt sacras imagines, et cum nomine Christianitatis palam coram omnibus fideliter atque mirabiliter eas ostenderunt, et a tunc usque hactenus sanctorum pontificum, videlicet Silvestri, Marci et Julii, mirae magnitudinis sanctae eorum ecclesiae apud nos sunt depictae, tam in musivo quamque in caeteris historiis cum sacris imaginibus ornatis. Item in sancto secundo concilio sanctus Damasus elegantissimus papa propriam suam fecit ecclesiam, cujus sanctus Gregorius papa meminit in Dialogis, quae ex nomine conditoris Damasi vocatur: similiter a tunc usque hactenus historiis sacris et imaginibus pictam habemus. Iterum et de sancto tertio concilio, sanctus Coelestinus papa proprium suum coemeterium picturis decoravit. Magis autem successor ejus beatus Sixtus papa fecit basilicam sanctae Dei genitricis Mariae [Col. 1285C] cognomento Majorem, quae et ad Praesepe dicitur. Simili modo et ipse tam in metallis aureis quamque in diversis historiis, sacris decoravit imaginibus. Sed et per rogatum ejus, Valentinianus Augustus fecit imaginem auream cum duodecim portis et Salvatore, gemmis pretiosis ornatam, quam voto gratiae super confessionem beati Petri apostoli posuit, et a tunc usque hactenus apud nos ab omnibus fidelibus venerantur. Itemque de sancto quarto concilio, egregius atque mirificus praedicator sanctus Leo papa et ipse fecit ecclesias, quas in musivo et diversis historiis seu imaginibus pingens decoravit. Magis autem in basilica beati Pauli apostoli, arcum ibidem majorem faciens, et in musivo depingens Salvatorem Dominum nostrum Jesum Christum, seu viginti quatuor seniores, nomine suo versibus decoravit: et a tunc usque hactenus fideliter a nobis venerantur. Et de sancto quinto concilio sanctissimus Vigilius papa in Lateranensi patriarchio basilicam faciens, pulcherrime eam decoravit picturis, tam in historiis, quamque [Col. 1285D] in sacris imaginibus: multo amplius vero ejus sanctissimi successores dominus Pelagius atque dominus Joannes mirae magnitudinis ecclesiam apostolorum a solo aedificantes historias diversas tam in musivo quam in variis coloribus cum sacris pingentes imaginibus, et a tunc usque hactenus a nobis venerantur. Sed et sanctus Gregorius papa in monasterio suo pulchrum fecit oratorium, et ipsum diversis historiis pingi fecit, atque sacras ibidem erexit imagines: ubi et cum beato Eleutherio pro aegritudine stomachi sui ingressus, in oratione pariter exauditi sunt (Lib. III Dial., c. 33). Et ille vir sanctus Eleutherius, quem dicunt et mortuum suscitasse, ante ipsas sacras imagines se prosternens, divinam exorare clementiam cum sancto Gregorio non dubitavit: sed fidem ferentes perfectam, pariter exauditi sunt, et usque hactenus apud nos venerantur. Sed et ecclesia Arianorum, cujus ipse sanctus Gregorius in [Col. 1286A] Dialogis suis meminit (Lib. III, c. 30), placuit eidem sancto Gregorio ut in fide catholica, introductis illic beati Sebastiani et sanctae Agathae martyrum reliquiis, dedicari debuisset, quod et factum est. Et post miraculum quod in eadem ecclesia factum est, diversis historiis ipse beatus Gregorius pingi fecit eam; tam in musivo quam in coloribus, et venerandas imagines ibidem erexit, et a tunc usque hactenus venerantur. Si enim voluerimus enarrare per ordinem, nostri praedecessores pontifices quantas ecclesias fecerunt usque nunc, mirifice in eis sacras imagines erigentes, atque diversas historias pingentes, nec non et venerantes, apostolice audemus dicere, deficiet nos tempus enumerandi, atque eorum aedificia cum sacris imaginibus et historiis explanandi. In sexto vero sancto concilio non solum contemnere non sunt ausi, sed etiam easdem sacras imagines venerantes statuerunt (Canone 82), agnum Christum Deum nostrum secundum humanam figuram, et in imaginibus a nunc pro veteri agno retitulari. Quapropter [Col. 1286B] sanctus Ambrosius Mediolanensis episcopus in libro tertio de Fide (Cap. 7), inter caetera pro hujusmodi docuit: »Servemus ergo praecepta majorum, nec haereditaria signacula ausi rudi temeritate violemus. Librum signatum illum propheticum non seniores, non potestates, non angeli, non archangeli aperire ausi sunt (Apoc. V), soli Christo explanandi ejus praerogativa servata est. Librum sacerdotalem quis nostrum resignare audeat, signatum a confessoribus, et multorum jam martyrio consecratum? Quem qui resignare coacti sunt, postea tamen damnata fraude signarunt. Qui violari non ausi sunt, confessores et martyres exstiterunt. Quomodo fidem eorum possumus denegare quorum victoriam praedicamus? Nemo metuat, nemo formidet, etc.« Si vero haeretici sanctam catholicam et apostolicam Ecclesiam non oppugnassent, sancta sex synodalia concilia necesse fieri non fuisset. Similiter si a Leone et Constantino haereticis imperatoribus ipsa sancta catholica et apostolica Ecclesia pro sacris [Col. 1286C] imaginibus non fuisset oppugnata, praedecessores mei sanctissimi pontifices concilia nequaquam fecissent, neque nos postmodum fieri annueremus, nisi pro tot millibus animarum, quae in haeresi manentes et quotidie in eam deficientes in laqueo periclitabantur diaboli. Sicut enim in sancta quarta synodo definitum est, pro vera fide dicentibus ita: »Quam nos a nostris majoribus traditam debemus cum omni competenti devotione defendere, et dignitatem propriae venerationis beato apostolo Petro intemeratam et in nostris temporibus conservare; quatenus beatissimus Romanae civitatis episcopus, cui principatum sacerdotii super omnes antiquitas contulit, locum habeat ac facultatem de fide et sacerdotibus judicare.« Et ideo praedecessor noster sanctissimus Gregorius junior papa, scribens ad Leonem et Constantinum haereticos imperatores: »Pro sacris imaginibus, inquit, omnia et ipsa nostra tradimus, si contigerit, corpora. Nam nunquam novitatem recipimus, [Col. 1286D] aut a religione paterna ulla declinamus ratione. Divina enim vox interminatur, quae per omnia debet praecaveri: Si totum mundum quis lucretur, et animae suae faciat detrimentum, lucratus est nihil.« (Matth. XVI.)

Item et in alia sua epistola pro ipsis sacris imaginibus rationabiliter eos increpans, inter caetera dixit (Gelasius papa in epist. 10, ad Anastasium imperatorem): »Legitur namque dixisse quidam doctissimus ac venerabilis Pater quia duo sunt quibus principaliter hic regitur mundus, auctoritas videlicet sacrata pontificum et regalis potestas. In quibus tanto gravius pondus est sacerdotum, quanto etiam pro ipsis regibus hominum in divino reddituri sunt examine rationem. Et idcirco nequaquam nos quispiam terminos patrum nostrorum transgredi facere valebit, neque novitates vocum imponere: sed in ea orthodoxa fide quam suscepimus manentes, et olitanam [Col. 1287A] traditionem amplectentes, praedecessorum nostrorum sanctissimorum pontificum procul dubio veneramur et tenemus pro sacris imaginibus concilia, nullum quemlibet jam exinde contrarium sermonem suscipientes, neque rationem reddentes. Nam sanctus Gregorius mellifluus doctor in homilia super Ezechielem prophetam (Homil. 16, post medium), dum de intellectu sacri eloquii per temporum incrementa pollente tractaret, adjunxit: Pertransibunt plurimi, et multiplex erit scientia (Daniel. XII). Sancti Patres, quos per sacram Scripturam cognoscimus, ante legem quidem in unius Dei cognitione salvati sunt, perfectam vitae simplicis obedientiam habentes, et saepe videndo angelos, jam aliquid de contemplatione tangentes. Data autem lege, sancti Patres etiam in decem sunt mandatis eruditi, ut per cognitionem unius Dei, etiam in legis se operibus exercerent. Superveniente autem gratia per Testamentum Novum, omnis fidelis populus unum Deum Trinitatem esse cognovit, et virtutem Decalogi in ejus agnitione complevit. [Col. 1287B] Unde sciendum nobis est quia et per incrementa temporum crevit scientia spiritalium Patrum. Plus namque Moyses quam Abraham, plus prophetae quam Moyses, plus apostoli quam prophetae in omnipotentis Dei scientia eruditi sunt. Fallor, si haec ipsa Scripturae testimoniis non affirmo. Pertransibunt, inquit, plurimi, et multiplex erit scientia (Ibid.). Sed haec eadem quae de Abraham, Moyse, prophetis et apostolis diximus, ex ejusdem Scripturae verbis, si possimus, ostendamus. Quis enim nesciat quia Abraham cum Deo locutus est? et tamen ad Moysen Dominus dicit: Ego sum Deus Abraham, et Deus Isaac, et Deus Jacob: et nomen meum Adonai non indicavi eis (Exod. III et VI). Ecce plus Moysi quam Abrahae innotuerat, qui illud de se Moysi indicat quod se Abrahae non indicasse narrabat. Sed videamus si prophetae plus quam Moyses divinam scientiam apprehendere potuerunt. Ecce Psalmista dicit: Quomodo dilexi legem tuam, Domine? tota die meditatio [Col. 1287C] mea est (Psal. CXVIII); atque subjungit: Super omnes docentes me intellexi, quia testimonia tua meditatio mea est (Ibid.). Et iterum: Super seniores intellexi (Ibid.). Qui ergo legem meditari se memorat, et super omnes docentes se ac super seniores intellexisse testatur, quia divinam scientiam plus quam Moyses acceperat, manifestat. Quomodo autem ostensuri sumus quia plus sancti apostoli edocti sunt quam prophetae? Certe Veritas dicit: Multi reges et prophetae voluerunt videre quae videtis, et non viderunt (Luc. X). Plus ergo quam prophetae de divina scientia noverunt, quia quod illi in solo spiritu audierant, ipsi etiam corporaliter videbant. Impleta itaque est ea, quam diximus, Danielis sententia: Quia pertransibunt plurimi, et multiplex erit scientia (Daniel. XII). Quanto enim mundus ad extremitatem ducitur, tanto nobis aeternae scientiae aditus largius aperitur, etc.«

Item sancti Gregorii super Job (Lib. IV, c. 10), inter caetera: »Sancti quippe doctores, qui ad virtutem et alios instruunt, hostes devorant, dum eos intra [Col. 1287D] corpus suum per vim conversionis immutant: quos lapidibus fundae subjiciunt, quia dum fortes quosque in sancta Ecclesia viros instituunt, per eos adversariorum superbientium pectora dura confringunt. Quid namque per fundam, nisi sancta Ecclesia figuratur? Funda namque dum in gyrum mittitur, sicut de illa lapides exeunt quibus adversariorum pectora feriantur, ita sancta Ecclesia dum volubilitate temporum per tribulationum circumitum ducitur, fortes ex illa viri prodeunt, quibus quasi lapideis ictibus iniquorum corda tundantur.«



IN ACTIONE SEPTIMA.

CAP. XX.---Reprehensio. Quanta ratione mysterium Dominicae crucis ab imaginibus distet, quas quidem illi eidem aequiparare contendunt.

Responsio. Sancti Ambrosii Mediolanensis episcopi ex libro de Incarnatione (Cap. 7), inter caetera: [Col. 1288A] »Nunquid cum et divinitatem ejus adoramus et carnem, Christum dividimus? Nunquid cum in eo imaginem Dei crucemque veneramur, dividimus eum? Apostolus certe qui de eo dixit: Quoniam etsi crucifixus est ex infirmitate, vivit tamen ex virtute Dei (I Cor. XIII), ipse dixit: Quia non divisus est Christus, etc. (I Cor. I).«

Item ejusdem sancti Ambrosii ex libro I (Cap. 4) de Fide, inter caetera: »Imaginem Apostolus dicit, et Arius dicit esse dissimilem? Cur imago, si similitudinem non habet? In picturis nolunt homines esse dissimiles, et Arius dissimilem Patrem contendit in Filio.« Et post pauca: »Prophetae dicunt: Splendor est enim lucis aeternae, et speculum sine macula Dei majestatis, et imago bonitatis illius, etc.« (Sap. 7.)

Item ex epistola sancti Gregorii papae Leontio exconsuli missa (Lib. VII, epistola 34), inter caetera: »Oleum quippe sanctae crucis et aloes lignum suscepimus: unum, quod tactu benedicat; aliud, quod per incensum bene redoleat. Decebat igitur ut bonus vir [Col. 1288B] ea transmitteret quae iram nobis Domini placare potuissent.« Et post pauca: »Praeterea benedictionem vobis sancti Petri apostolorum principis, clavim sacratissimi sepulcri ejus, in qua benedictio de catenis illius est inserta, transmisimus; ut quod ejus collum ligavit ad martyrium, hoc vestrum ab omnibus peccatis solvat.«



IN FINE LIBRI.

CAP. XXI.---Reprehensio. De eo quod Constantinus et Irene in suis scriptis aiunt: »Per eum, qui conregnat nobis Deus.«

Responsio. Ex Proverbiis Salomonis, inter caetera: Meum est consilium et aequitas, mea prudentia, mea est fortitudo. Per me reges regnant, et legum conditores justa decernunt. Per me principes imperant, et potentes decernunt justitiam. Ego diligentes me diligo (Prov. VIII). Et post plurima: Misericordia et veritas custodiunt regem, et roboratur clementia thronus ejus, etc.



IN ACTIONE QUARTA.
[Col. 1288C]

CAP. XXII.---Reprehensio. De eo quod non bene intelligant hoc, quod dictum est: Dominum Deum tuum adorabis, et illi soli servies: ut adorationem quasi absolute diceret, et servitium ipsi soli dixisset.

Responsio. Sancti Ambrosii Mediolanensis episcopi ex libro de Fide quinto, inter caetera: »Cum legimus: Dominum Deum tuum adorabis, et illi soli servies (Matth. XVI): utrum Christum non adorandum, et Christo non existiment serviendum? Quod si illa, quae adoravit eum, Chananaea impetrare meruit quod poposcit, et Paulus apostolus, qui servum se Christi prima scriptorum suorum praefatione profitetur (Rom. I; Gal. I), apostolus esse meruit, non ab hominibus, neque per hominem, sed per Jesum Christum, dicant quid arbitrentur sequendum: utrum cum Ario malint sibi societatem esse perfidiae, ut solum et verum Deum Christum negando ostendant, quia nec adorandum eum, nec serviendum ei judicent; an vero [Col. 1288D] consortium malint habere cum Paulo, qui serviendo atque adorando etiam Christum, utique solum verum Deum voce affectuque non diffitebatur, quem pio servitio fatebatur? Quod si quis dicat, Quoniam Deum Patrem adoret et Filius, quia scriptum est: Vos adoratis quod nescitis, nos adoramus quod scimus (Joan. IV), consideret quando, et apud quem, et cujus suscepto loquatur affectu, etc.«



IN EADEM ACTIONE.

CAP. XXIII.---Reprehensio. Quod cum Deus illocalis sit, illi minus docte dixerint: »Veneramur et adoramus sicut locum Dei.«

Responsio. Beati Augustini in explanatione psalmi LXXXVI (post principium) inter caetera: »Fundamentum, inquit Apostolus, nemo potest ponere, praeter id quod positum est, quod est Christus Jesus (I Cor. III). Quomodo ergo fundamenta prophetae et apostoli? et quomodo [Col. 1289A] fundamentum Christus Jesus, quo ulterius nihil est? Quomodo putamus, nisi quemadmodum aperte dicitur Sanctus sanctorum (Daniel. IX), sic figurate fundamentum fundamentorum? Si ergo sacramenta cogites, Christus Sanctus sanctorum; si gregem subditum cogites, Christus pastor pastorum; si fabricam cogites, Christus fundamentum fundamentorum.« Et post pauca: »Divinitas autem, quae ubique praesto est, undique ad eam duci potest similitudo, et totum potest esse in similitudinibus, quia nihil horum est in proprietatibus, etc.«

Item ejusdem sancti Augustini ex libro secundo de Trinitate (Cap. 17), inter caetera: »Quid enim sibi vult quod ait Dominus: Ecce locus est penes me, et stabis super petram (Exod. XXXIII)? Quis locus terrenus est penes Dominum, nisi hoc est penes eum quod eum spiritaliter attingit? Nam quis locus non est penes Dominum: Qui attingit a fine usque ad finem fortiter, et disponit omnia suaviter? etc.« (Sap. VIII.)

[Col. 1289B] Item sancti Joannis Chrysostomi de sermone sancti Pauli apostoli, ubi ait: Non quod volo, hoc ago (Rom. VII), et quoniam Jacob figura factus est Christi, inter caetera: »Venit in medio fluminum, et ut vidit somnium, dixit: Non est nihil aliud, nisi domus Dei (Gen. XXVIII). Etenim non vidisti aedificium, sed scalam. Sed quoniam sciebat quia scala figura est Ecclesiae, dicebat: Haec domus Dei, haec Ecclesia est. Et unde haec domus Dei Ecclesia est, dicit Paulus Timotheo haec scribens: Spero venire ad te cito. Si autem tardavero, ut scias quomodo te oporteat in domo Dei conversari, quae est Ecclesia Dei vivi, etc.« (I Tim. III.)



IN EADEM ACTIONE.

CAP. XXV.---Reprehensio. Quod enim habeo [ab eo] quod dicitur Salomon in templo fecisse boves et leones, imaginum adoratio firmari possit, ut illi dicunt, qui in earum adorationem anhelant. Sive illud [Col. 1289C] quod in Ezechiele scriptum est: Facies et cherubim usque ad cameram (Ezech. XLI).

Responsio. Jam saepius haec invenientes capitula exaravimus, qualiter ea praedecessores nostri sanctissimi pontifices in eorum sacris referentes conciliis pro venerandis imaginibus constituere; et nimirum constat eorum apostolicam censuram apud nos observandam ac venerandam existere. Item ex libro sancti Augustini de psalmo LXXXIV, inter caetera: »In Veteri Testamento figurabatur Novum Testamentum, nonnulla figuraverat haec expressio veritatis. In illa autem figura secundum quamdam praenuntiationem futurorum data est illi populo terraque [terra quae] dicta promissionis, etc.« Item ex libro sancti Augustini de Quaestionibus in Evangelium secundum Lucam (Lib. II, quaest. 41), inter caetera: »Quid est quod dicit Dominus: Qui fuerit in tecto, et vasa ejus in domo, non descendat tollere illa (Luc. XVII). In tecto est qui excidens [excedens] carnalia, tanquam in aura libera spiritaliter vivit.« Et post pauca: »Hujus [Col. 1289D] ergo spiritalis viri jam vasa ista vacant in domo, quia mente corpori supereminens, per aciem intelligentiae tanquam in tecto positus, perspicuitate sapientiae veluti coelo apertissimo fruitur, etc.«

CAP. XXVI.---Reprehensio. Ultimum capitulum est, ut sciat domnus apostolicus et Pater noster, et cuncta simul Romanorum Ecclesia, ut secundum quod continetur in epistola beatissimi Gregorii (Lib. VII, epistola 9), quam ad Serenum Massiliensem episcopum direxit: Permittimus imagines sanctorum, quicunque eas formare voluerint, tam in ecclesia, quamque extra ecclesiam propter amorem Dei et sanctorum ejus. Adorare vero eas nequaquam cogimus, qui noluerint. Frangere vel destruere eas, etiamsi quis voluerit, non permittimus. Et quia sensum sanctissimi Gregorii sequi in hac epistola universalem catholicam Ecclesiam Deo placitam indubitanter libere profitemur.

[Col. 1290A] Responsio. Hoc sacrum et venerandum capitulum multum distat a totis supradictis capitulis. Et id circo eum agnovimus vestrae a Deo servatae orthodoxaeque regalis excellentiae esse proprium, in eo ubi rectae fidei plena penitus confessa est sensum sanctissimum Gregorii sequi. Meminit enim vestra praerectissima regalis praeexcelsa scientia, qualiter in ipsa sancti Gregorii papae epistola Sereno episcopo Massiliensi directa (Loc. cit.), fertur inter caetera contineri, ubi eumdem episcopum increpans inquit: »Aliud enim est picturam adorare, aliud per picturae historiam, quid est adorandum, addiscere. Nam quod legentibus scriptura, hoc idiotis praestat pictura cernentibus: quia in ipsa etiam ignorantes vident quod sequi debeant, in ipsa legunt qui litteras nesciunt. Unde praecipue gentibus pro lectione pictura est; quod magnopere a te, qui inter gentes habitas, attendi debuerat.« Et post pauca: »Et quia in locis venerabilibus sanctorum depingi historias non sine ratione vetustas admisit.« Et intervallo: [Col. 1290B] »Quia picturas imaginum, quae ad aedificationem imperiti populi fuerant factae, ut nescientes litteras ipsam historiam intendentes, quid actum sit discerent.« Iterum post pauca: »Sed hoc sollicite fraternitas tua admoneat, ut ex visione rei gestae ardorem compunctionis percipiant, et in adorationem solius omnipotentis sanctae Trinitatis humiliter prosternantur.« Simili modo et de alia sua epistola Januario Calaritano episcopo directa (Lib. VII, ind. 2, epist. 2) pro sacrarum imaginum veneratione, breviter superius exaravimus. Sed et de epistola Secundino servo Dei incluso Gallias directa (Epist. V), similiter intimavimus, ubi in ea ita fertur: »Imagines enim, quas nobis tibi dirigendas per Dulcitium diaconum tuum rogasti, misimus. Valde nobis tua postulatio placuit, quia illum in corde tota intentione quaeris, cujus imaginem prae oculis habere desideras: ut visio corporalis quotidiana te semper reddat exercitatum, ut dum picturam vides, ad illum [Col. 1290C] animo ardescas, cujus tu imaginem videre desideras.« Et post pauca: »Scimus quia tu imaginem Salvatoris nostri ideo non petis, ut quasi Deum colas, sed ob recordationem Filii Dei in ejus amore recalescas, cujus te imaginem videre desideras: et nos quidem non quasi ante Divinitatem ante ipsas prosternimur, sed illum adoramus quem per imaginem aut natum, aut passum, aut in throno sedentem recordamur. Et dum nos ipsa pictura quasi scriptura ad memoriam Filii Dei reducit, animum nostrum aut de resurrectione laetificat, aut de passione demulcet. Ideoque direximus tibi surtarias duas continentes [In edit. Rom. deest continentes] imagines Salvatoris, sanctae Dei genitricis Mariae, beatorumque apostolorum Petri et Pauli, per supradictum filium nostrum diaconum, et unam crucem et clavem pro benedictione, ut ab ipsa a maligno defensus permaneas, cujus signo te esse munitum credis, etc.« Et quoniam in his vestrum a Deo inspiratum regalem orthodoxum sensum, memorandum est etiam et docendum [Col. 1290D] qualiter sanctus Gregorius papa Sereno episcopo docuit, de sacris imaginibus, ut ex visione rei gestae ardorem compunctionis percipiant; hoc est easdem sacras imagines aspicientes in adoratione solius omnipotentis sanctae Trinitatis humiliter prosternantur. Eo ipso tenore Secundino servo Dei incluso inquit (Lib. VII, ep. 53): »Ideo enim petis ut non quasi Deum colas, sed ob recordationem Filii Dei in ejus amore calescas, cujus imaginem te videre desideras: et nos quidem non quasi ante Divinitatem ante ipsas prosternimur, sed illum adoramus quem per imaginem aut natum, aut passum, aut in throno sedentem recordamur.« Sicut vero innuit Sereno episcopo, aspicientem sacras imagines in adorationem humiliter se prosterni solius omnipotentis sanctae Trinitatis, sic et Secundino incluso servo Dei docuit, non quasi Deum colere, sed ante easdem sacras imagines se prosternens, non quasi ante Divinitatem, [Col. 1291A] ante ipsas prosterni; sed prosternente illum adorare quem per imaginem aut natum, aut passum, aut in throno sedentem recordamur. Ita vero et nos eumdem ipsum irreprehensibilem et orthodoxum sensum sancti Gregorii papae sequentes et amplectentes dudum, Irene et Constantino imperatoribus pro sacris imaginibus praedicandis erectione, emisimus dicentes: Quia in universo mundo, ubi Christianitas est, ipsae sacrae imagines permanentes, ab omnibus fidelibus honorantur, ut per visibilem vultum ad invisibilem Divinitatis majestatem mens nostra rapiatur spirituali affectu pro contemplatione figuratae imaginis secundum carnem, quam Filius Dei pro nostra salute suscipere dignatus est; eumdem Redemptorem nostrum, qui in coelis est, adoramus, et in spiritu glorificantes collaudamus: quoniam, juxta ut scriptum est, Deus spiritus est (Rom. IV); et ob hoc spiritaliter divinitatem ejus adoramus. Nam absit a nobis ut ipsas imagines, sicut quidam garriunt, deificemus: sed affectum et dilectionem [Col. 1291B] nostram, quam in Dei amorem et sanctorum ejus habemus, omnimodo proferimus: et sic divinae Scripturae libros, ipsas imagines ob memoriam venerationis habemus, nostrae fidei puritatem observantes, et reliqua. Quidquid namque de sanctis Patrum opusculis aliquantula ibidem exaravimus testimonia, in eodem sensu atque tenore, ut praesentem diximus, cum praedecessore nostro sancto Gregorio papa, eumdem sensum fidei tenentes, emisimus praedicantes. Illi vero, ut nobis missi nostri, videlicet Petrus archipresbyter sanctae nostrae Romanae Ecclesiae, Petrus religiosus presbyter et abbas venerabilis monasterii sancti Sabae, viva voce dixerunt, statim nostras apostolicas amplectentes syllabas, concilium fieri jusserunt. Sed ab haereticis seditione facta in Sicilia insula missi nostri sine responso reversi sunt: et demum post eos mittentes iterum Constantinopolim eos ascendi fecere. Et sic synodum istam secundum nostram ordinationem fecerunt, et in pristino statu sacras et venerandas imagines erexerunt. Et [Col. 1291C] sicut de imaginibus, sancti Gregorii [a 1Kb] sensum et nostrum continebatur: ita et ipsi in eadem synodo definitionem confessi sunt, his osculum et honorabilem salutationem reddidere; nequaquam secundum fidem nostram, veram culturam, quae decet soli divinae naturae. Insuper et pseudosyllogum illud quod ab haereticis factum est sub Constantino haeretico imperatore anathematizantes, cum eorum sequacibus atque complicibus damnaverunt; ad fidem orthodoxam sanctae catholicae et apostolicae reversi Ecclesiae, per libellos eorum fecerunt rectae fidei confessionem. Et ideo ipsam suscepimus synodum: nam si eam minime recepissemus, et ad suum pristinum vomitum erroris fuissent reversi, quis pro tot millium animarum Christianorum interitu habuit reddere rationem ante terribile tremendum divini judicis examen, nisi nos solummodo? Si enim super unum peccatorem poenitentiam agentem gaudium [Col. 1292A] factum est in coelis (Luc. XV), quanto magis de tot millibus Christianorum qui sunt ab errore reversi, quis non gaudeat, et cum Psalmista canat: Accedite ad eum et illuminamini, et vultus vestri non erubescent? et reliqua (Psal. XXXIII). Nos vero adhuc pro eadem synodo nullum responsum hactenus eidem imperatori reddidimus, metuentes ne ad eorum reverterentur errorem. Dudum quippe quando eos pro sacris imaginibus erectione adhortati sumus, simili modo et de dioecesi tam archiepiscoporum quam et episcoporum sanctae catholicae et apostolicae Romanae Ecclesiae commonentes quaesivimus restituere eidem sanctae catholicae et apostolicae Romanae Ecclesiae quae tunc cum patrimoniis nostris abstulerunt, quando sacras imagines deposuerunt, et nec responsum quodlibet exinde dederunt: et in hoc ostenditur quia ex uno capitulo ab errore reversis, ex aliis duobus in eodem permaneant errore. Si enim ubique Christianorum Ecclesiae canonicae [Pro canonici, H.] intactas suas possident dioeceses, [Col. 1292B] quanto amplius sancta catholica et apostolica Romana Ecclesia, quae est caput omnium Dei Ecclesiarum, sua dioecesi, videlicet archiepiscoporum et episcoporum, imo et patrimonia pro luminarium concinnatione atque alimoniis pauperum irrefragabili jure et tenere et possidere modis omnibus debet? Unde si vestra annuerit a Deo protecta regalis excellentia, eodem adhortamur impetu pro sacris imaginibus, in pristino statu erectione gratiam agentes. Sed de dioecesi sanctae nostrae Romanae Ecclesiae tam archiepiscoporum quam episcoporum seu de patrimoniis iterum increpantes commonemus, ut si noluerit ea sanctae nostrae Romanae Ecclesiae restituere, haereticum eum pro hujusmodi erroris perseverantia esse decernemus. Plus enim cupimus salutem animarum et rectae fidei stabilitatem conservare, quam hujusmodi habitum mundi possidere. De vero vestra praerectissima a Deo protecta excellentia orthodoxae fidei stabilitate roborata freti existimus, [Col. 1292C] quia radix ejus firmissima a pravis et infidelibus hominum unquam concutitur vel movetur; sed in ea, quae coepit rectae fidei traditionis doctrina spiritualis matris suae sanctae catholicae et apostolicae Romanae Ecclesiae tenere et amplecti, incunctanter usque in saeculum saeculi sine reprehensione manere credimus: et ideo confidimus de Dei nostri potentia, quia quantum erga beatorum principum apostolorum Petri ac Pauli Ecclesiam fidem geritis et amorem, semper pro ejus profectu et exaltatione regali nisi, undique certantes habueritis; tanto brachii sui propitius in regalibus triumphis ab adversis et iniquis hominibus vos defendere et circumtegere dignetur, ut una cum spirituali filia nostra domina regina vestraque praecelsa nobilissima prole longiori aevo in hoc regnantes mundo, in futuro sine fine vitam cum regno in arce poli habere mereamini. Incolumem excellentiam vestram gratia superna custodiat.




[Col. 1293]
[(a) 58Kb] [(b) 1Kb] CONVENTUS PARISIENSIS DE IMAGINIBUS, Apud Parisios in palatio Kalendis Novembris habitus anno Christi 824, Eugenii papae II anno 1, Ludovici Pii Augusti 11



PROLEGOMENA.
(Ex Mansi, ampl. conc. Collect.)


REFUTATIO LIBELLI FALSO SYNODUS PARISIENSIS INSCRIPTI A rev. cardinali Bellarmino edita.
[Col. 1293A]

Anno 1596 prodiit Francofurti libellus cum hoc titulo: »Synodus Parisiensis de imaginibus anno Christi 824 ex vetustissimo codice descripta, et nunc primum in lucem edita.« Hoc autem praesenti anno, cum mihi is libellus ab amico ostensus esset, animadverti continuo, nec vere synodum esse, nec scriptum luce dignum. Quare, ne forte inscriptio fallat incautos, operae pretium me facturum existimavi, si libellum brevissime confutarem.



CAPUT PRIMUM.

Principio igitur non esse synodum ullam Parisiensem quae hoc libello contineatur, argumento esse potest, quod nulla in eo conspiciantur decreta, nulli canones, nulla exstet episcoporum subscriptio, nulla [Col. 1293B] synodi mentio. Sed et ipse libellus aperte redarguit sui tituli vanitatem. Sic enim legimus pag. 126: »Nos non synodum congregando, sed quemadmodum a vobis postulavimus, licentiamque agendi percepimus, una cum familiaribus nostris, filiis vestris, quantum pro multiplicibus regni diversis occupationibus impediti per intervalla potuimus, considerare studuimus quid almitati vestrae de tanta necessitate significare potuissemus.«

Ac, ut verborum istorum sententia intelligatur, totius libelli argumentum exponemus. Scripsit Michael Balbus imperator Graecus ad Ludovicum Pium imperatorem Latinam epistolam bene longam in qua, post alia multa, significavit Ecclesiam propter imagines Christi et sanctorum in duas partes esse divisam, cum alii adorandas, alii non adorandas esse contenderent, et simul petiit, ut Ludovicus in Occidente operam daret, ut sublato superstitioso cultu imaginum, Ecclesia pacem et unionem recuperaret.

Ludovicus his litteris acceptis a summo pontifice [Col. 1293C] facultatem obtinuit convocandi viros aliquot doctos, qui veterum patrum testimonia de cultu imaginum diligenter colligerent. Quo facto scribi jussit epistolam, quam nomine summi pontificis, ipso consentiente pontifice, cui primum ostendenda erat, ad Michaelem imperatorem dirigere cogitabat. Denique tum epistolam praedictam, tum aliam a se ad ipsum pontificem, qui Eugenius dicebatur, proprio nomine scriptam per duos episcopos misit.

Haec igitur quinque in libello nuper edito continentur. [Col. 1294A] Primum, epistola Michaelis Balbi ad Ludovicum Pium Caroli magni filium. Secundo collecta testimonia ex veteribus Patribus, quibus probatur imagines neque frangendas esse, ut volebant iconomachi, neque colendas, ut synodus Nicaena II statuerat. Tertio, epistola summi pontificis nomine scripta a Francis doctoribus ad Michaelem imperatorem, qua docetur imagines neque injuria afficiendas esse, neque etiam adorandas. Quarto, epistola Ludovici imperatoris ad Eugenium pontificem ejus nominis secundum, qua eum hortatur ad legationem in Graeciam mittendam, et Ecclesiam pacificandam. Quinto, epistola ejusdem Ludovici ad Jeremiam et Jonam episcopos, quos Romam ad summum pontificem mittit, eosque instruit, quemadmodum prudenter cum pontifice se gerere debeant, ut eum ad suam sententiam pertrahant.

Ex his promptum erit intelligere fucum facere voluisse eos, qui hunc libellum specioso nomine synodi Parisiensis ornare voluerunt; qui quidem causam iconomachorum juvare et catholicae fidei [Col. 1294B] detrimentum aliquod afferre conati sunt; sed, Deo juvante, mox efficiemus, ut oleum et operam se perdidisse doleant.



CAPUT II.

Nam, ut ad epistolam Michaelis, quae primam partem libelli occupat, veniamus, ea quidem plena videtur religiosi studii, ut si quis aliunde quis iste Michael fuerit ignoret, arbitretur eum unum ex optimis et Christianissimis principibus fuisse.

Sed exstant annales publici Joannis Zonarae, Georgii Cedreni, et aliorum, qui res gestas Graecorum principum litteris mandaverunt. Ex his cognoscere licet Michaelem non solum cognomine, sed etiam reipsa Balbum, virum fuisse impium et scelestissimum, quippe qui magis Hebraicae superstitioni quam Christianae religioni addictus esset; qui resurrectionem carnis pernegaret, et ob id prophetas et apostolos qui eam praedicaverant irrideret; qui fornicationem licitam esse diceret, et sacrum caelibatum adeo contemneret, [Col. 1294C] ut e monasterio sanctimonialem jam Deo sacram sibi conjugem deligeret; qui septimam synodum oecumenicam, atque ab Adriano pontifice maximo approbatam respueret; qui sacras imagines nullo honore dignas arbitraretur; qui iconomachis impense faveret, et Constantinum Copronymum iconomachorum principem sibi praeter caeteros imitandum proponeret; qui sanctum Euthymium, sanctumque Methodium, aliosque pios veritatis defensores, vel exsilio, vel carcere, vel morte mulctaret.

[Col. 1295A] Hic igitur est ille Michael, qui ovinam pellem indutus, cum esset revera lupus rapax, quasi fidei zelo accensus, nihil aliud optare se fingit, nisi Ecclesiae reformationem et pacem. Sed quemadmodum in illa ipsa epistola deplorat necem Leonis imperatoris, cui proxime ipse successit, quem dicit ab improbis quibusdam conjuratione facta misere necatum, cum satis aperte constet ex auctoribus supra citatis ipsum eumdem Michaelem conspirationis principem fuisse, sic etiam pie queri videtur, Ecclesiam ob dissensiones de cultu imaginum esse divisam cum ipse potissimum dissensionis et divisionis auctor esset, qui synodum generalem, quae dissensiones sustulerat, rejecisset, et iconomachiam propagare studeret: et non contentus dissensionibus orientalibus, in occidente quoque dissensiones serere ac propagare satageret.

Quod vero in extrema epistola catholicos reprehendit, quod vivificam crucem despiciant, quod imagines ut deos quosdam adorent, quod eis sacrificia [Col. 1295B] offerant, quod ab eis nescio quo artificio de sacro fonte suscipi, et sacram communionem percipere velint, denique quod alias id genus superstitiones vel ineptias in cultu sacrarum imaginum ostendant, merae calumniae atque imposturae sunt, neque mirabitur ejusmodi mendacia Graecum imperatorem in sua epistola ad Latinos longe positos scribere potuisse, qui cogitare voluerit, quam crassa et quam incredibilia mendacia nostri temporis haeretici de catholicis in vicinis locis degentibus fingant.

Sed ex concilio Nicaeno secundo vere legitimo et oecumenico, velit nolit Michael Balbus, illis ipsis temporibus celebrato, luce solis clarius effici potest, illa esse commenta fraudesque haereticorum. Docuit enim concilium illud, cui catholici omnes assentiebantur, imaginibus sacris deberi quidem suam venerationem, sed non majorem quam vivificae cruci, neque illis ullo modo sacrificandum esse, neque eas cultu latriae, qui Deo est proprius, adorandas. Legatur [Col. 1295C] synodus, et imposturae subito evanescent.

Quae cum ita sint, vel Franci, qui Ludovico imperatori a consiliis erant, fidem habuerunt litteris Michaelis, vel non habuerunt. Si fidem habuerunt, circumventi sunt atque decepti; si fidem non habuerunt, abusi sunt litteris illis ad permovendum summum pontificem, ut majorum suorum acta rescinderet, et synodum Nicaenam ab Adriano approbatam improbaret ipse atque damnaret.

Sed sive decepti fuerint, sive decipere voluerint, nihil attinebat istum vel errorem vel istud scelus ipsorum orbi terrarum prodere, praesertim cum non sine causa majores nostri libellos ejusmodi, qui nihil utilitatis, detrimenti autem plurimum, afferre poterant, libenter delitescere passi sint.



CAPUT III.

Venio nunc ad ea testimonia quae pauci illi viri a Ludovico imperatore vocati ex veterum monumentis [Col. 1295D] collegisse se dicunt; multis enim nominibus viri illi peccasse videntur, ac primum quidem ante collectionem satis audacter judicium sibi de scriptis apostolicis desumpserunt, nec solum de pontifice, sed etiam de generali synodo a pontifice approbata temere judicarunt. In qua re longe superarunt peccatum auctoris illius, qui nomine Caroli Magni librum edidit adversus cultum sacrarum imaginum. Ille enim (quod etiam Patres concilii Francofordiensis fecerunt) Nicaenam synodum secundam improbavit, quoniam celebratam fuisse existimavit sine consensu apostolicae sedis. At consiliarii isti Ludovici imperatoris, quorum scripta discutimus, fatentur synodum pro cultu imaginum, id est Nicaenam secundam, ab Adriano summo pontifice coactam, et probatam, et tamen tum ipsam synodum, tum epistolam ejusdem Adriani ad Constantinum imperatorem pro cultu imaginum, et rursum defensionem ejusdem synodi ab Adriano [Col. 1296A] ad Carolum missam examinare, dijudicare, reprehendere non verentur.

Haec enim sunt ipsorum verba pagina 19: »Primum epistolam domini Adriani papae, quam quidem pro imaginibus erigendis Constantino imperatori et Helenae matri ejus ad eorum deprecationem in transmarinis partibus direxit, coram nobis legi fecimus, et quantum nostrae parvitati res patuit, sicut juste reprehendit illos qui imagines sanctorum temerario ausu in illis partibus confringere et penitus abolere praesumpserunt, sic indiscrete noscitur fecisse, in eo quod superstitiose eas adorari jussit, pro qua etiam causa synodum congregari praecepit.« Et infra pagina 21, de defensione Nicaenae synodi ab Adriano edita, sic loquuntur: »Per singula capita in illorum excusationem respondere quae voluit, non tamen quae docuit, conatus est, etc.«

Ita nimirum judicem suum et totius mundi judicare, pastorem omnium Christi ovium pascere, et doctorem universorum docere non erubuerunt; qua [Col. 1296B] temeritate nulla major cogitari potest.



CAPUT IV.

Sed fortasse nova aliqua atque recondita testimonia repererunt, quibus freti resistere in faciem apostolico praesuli non reformidarunt. Imo vero notissima et vulgaria, et quae nihil ad rem faciant, sine ulla ratione vel ordine collegerunt.

Ac, ut exempli gratia pauca discutiamus, primum testimonium sumunt ex libro sancti Augustini de Haeresibus, ubi legimus Simonem magum jussisse imaginem suam, et Helenae meretriculae suae a discipulis adorari. Atque hanc esse dicunt primam originem adorandarum imaginum. Quasi vero, si de falso cultu agitur, non ante Simonis tempora vituli aurei ab Hebraeis, et simulacra hominum mortuorum a gentilibus adorata fuerint. Sed Ecclesia catholica non discit cultum rerum sacrarum ab hostibus suis, [Col. 1296C] et si ex eo testimonio liceret colligere non esse Christi et sanctorum imagines venerandas, licebit eadem ratione colligere, ne ipsum quidem Christum ullo honore dignum esse: propterea siquidem impium erat Simonis et Helenae imagines colere, quod Simon et Helena indignissimi essent qui colerentur.

Sed ridicula plane sunt quae ex epistola 56 ejusdem Augustini ad Dioscorum testimonia desumpserunt. Ridicula, inquam, si ad id de quo agimus referantur. Quae namque sanctus Augustinus disputat de imaginibus, quae a corporibus defluentes in animum penetrant, ut per eas aliquid cernamus, vel cogitemus, ea proferunt isti ad probandum non esse Christi et sanctorum imagines depictas vel sculptas ullo modo colendas. Quae quam bene cohaereant cum praesenti disputatione, lectoris esto judicium.

Quid? quod plurima testimonia, quae summus pontifex Adrianus in epistola illa sua doctissima pro imaginibus posuit, isti rursum allegant, qui contra imagines pugnant.

[Col. 1296D] Quod vero dicunt et nonnullis etiam testimoniis probare nituntur, non esse consuetudinem, vel annorum numerum, aut quamlibet vetustatis auctoritatem praeferendam veritati; tunc recte diceretur, si probari posset cultum, quem Ecclesia catholica imaginibus exhibet, ex manifesto errore, non ex certa veritate descendere. Sed cum de re aliqua litigatur, multum valere consuetudinem, et venerandam esse antiquitatem, ne ipsi quidem negare possunt: quorsum enim tantopere laborarunt in evolvendis antiquitatis monumentis, si nullum probabile argumentum ex antiquitate peti potest? Nonne vident se hoc suo facto contra sua verba pugnare? et re ipsa destruere quod verbis astruere nitebantur? Certe si liberet testimonia sancti Augustini, sancti Basilii, aliorumque veterum Patrum in medium afferre, quibus ipsi ex antiquitate vel Ecclesiae consuetudine probant ecclesiastica dogmata, nullus finis esset.

[Col. 1297A] Sed quod superat omnem admirationem, illud est, quod multa testimonia proferunt pro adoratione crucis, et cum rationem reddere volunt, cur signum, vel lignum crucis adorandum sit, et imagines Christi non sint adorandae, dicunt eam esse causam, quia Christus in cruce suspensus fuit, non in imagine, et quia per crucem nos redemit, non per imaginem. Quod si refellere voluero, ne nimiae tarditatis lectores existimare videar? Certe enim Christus non in signo crucis, quod in pariete, vel in tabella, vel in aere pingimus, suspensus fuit, neque etiam in ligneis illis crucibus quae passim cernuntur et adorantur in Ecclesiis, sed in illa una cruce, cujus ista nostra signa, quae pingimus, vel erigimus, imagines sunt. Cum ergo liceat per adversarios crucis imaginem colere, cur imaginem crucifixi colere non licebit? et si jure crucis adoramus imaginem, quia per crucem redempti sumus a Christo, quae causa fingi potest cur non jure coli possit imago Christi, qui proprie [Col. 1297B] nos redemit?

At, inquiunt, nihil manu factum colere fas est. Quid igitur? Lignum vel signum crucis non est manufactum? Codex Evangeliorum, et sacra vasa, quae horum opinione veneranda sunt, quid sunt aliud nisi opera manuum humanarum? Et tamen verum est, nihil manufactum esse colendum eo genere cultus, quo Deus ipse, qui omnino non est factus, sed omnium rerum factor, colendus est.

Quare poterant collectores isti maximam partem testimoniorum quae attulerunt omittere, quoniam iis nihil probatur aliud, nisi solum Deum esse colendum cultu latriae sibi uni proprio, et non esse imagines ita adorandas, ut etiam sacrificia illis offerantur: quae neque nos negamus, neque sancta Nicaena synodus negavit.

Ac ut videas, lector, quantas vires veritas habeat, ipsi quoque qui eam oppugnant non raro vel inviti vel imprudentes eam tuentur. Id accidit collectoribus nostris: nam inter alia testimonia colligunt etiam [Col. 1297C] nonnulla, ut probent imagines non esse frangendas, vel injuria afficiendas. Sed in iisdem testimoniis non habetur solum quod ipsi volunt, imagines videlicet non esse afficiendas injuria, sed habetur etiam quod nolunt, afficiendas honore, quod quidem illi collectores aliquando viderunt, et textum audacter corruperunt; aliquando viderunt, et testimonium contra se in ipso suo libello imprudentes reliquerunt.

Prioris rei exemplum habes actione 6 septimae synodi, ubi allegatur sanctus Gregorius, qui in epistola 5 lib. VII, ad Januarium, reprehendit acriter nonnullos, qui beatae Virginis imaginem et crucem Dominicam contumeliae causa ad Judaeorum synagogam detulerunt, et mandat Januario episcopo, ut sublatam ex eo loco cum ea qua dignum est veneratione imaginem atque crucem in ecclesiam referat. Hic boni collectores nomen imaginis simpliciter deleverunt vel omiserunt, ne viderentur contra eorum dogma non solum crux, sed etiam imago beatae Virginis veneranda, nisi forte librariorum errore nomen [Col. 1297D] imaginum sit omissum.

Jam vero ejusdem synodi actione sexta paulo post ascribunt haec verba ex epistola synodica Gregorii papae: »Nos non ob aliud nomen imagines facimus et adoramus, sed pro nobis incarnato Verbo Dei,« etc. Audisne, collector, vocabulum, adoramus? et tamen a se hoc testimonium prolatum est. Sed habemus clariora.

Paulo infra ponuntur haec verba ex libro sancti Basilii ad Amphilochium de Spiritu sancto cap. 17: »Imaginis honor ad primam formam transit,« etc. Ecce tibi rursus honorem imaginis. Sed ad clarissima veniamus.

Paulo post afferuntur haec alia verba ex epistola ejusdem magni Basilii ad imperatorem Julianum. »Credo in unum Deum Patrem omnipotentem, Deum Patrem, Deum Filium, et Deum Spiritum sanctum, unum Deum, haec tria adoro et glorifico. Confiteor [Col. 1298A] autem et Filii incarnati dispensationem, et Dei genitricem, quae secundum carnem eum genuit, sanctam Mariam; suscipio vero et sanctos apostolos, prophetas et martyres, et ad Deum deprecationem, quae per eos propitium mihi efficit misericordissimum Deum, pro quo et figuras imaginum eorum honoro et adoro, specialiter hoc traditum est a sanctis apostolis, et non prohibitum, sed in omnibus ecclesiis nostris eorum designari volo historias, etc.« Quid audimus? Sanctus Basilius Magnus ab adversario advocatur testis, et vere testis est omni exceptione major. Is vero palam affirmat se honorare et adorare apostolorum, prophetarum et martyrum imagines. Idque affirmat, dum fidei suae confessionem edit, ac de rebus non dubiis aut verisimilibus, sed certissimis et exploratis loquitur. Addit vero id ab apostolis traditum, et ab omni Ecclesia susceptum et observatum. Quid, quaeso, responderi potest? Auctor gravissimus aperte loquitur, et ejus testimonium ab [Col. 1298B] adversariis profertur. Neque desunt alia testimonia similia in eodem libello, Athanasii, Germani, Leontii et aliorum, quae imprudenter ab adversariis contra se et pro nobis, hoc est pro cultu sacrarum imaginum proferuntur. Sed ego brevitati studeo, neque libenter in his refellendis ineptiis tempus tero



CAPUT V.

Sequitur pars tertia, id est epistola Eugenii papae ad Michaelem et Theophilum ejus filium imperatores, quam epistolam iidem collectores scripsisse videntur: neque enim Eugenius ullam talem epistolam scripsit, sed (ut supra diximus) scripta fuit, ut nomine pontificis mitteretur, si ipse probaret. In qua re cogimur desiderare prudentiam collectorum. Qua enim fronte Romano pontifici praescribere ausi sunt, quid ipsum scribere oporteret? Qua vero fiducia sperare potuerunt, Romanum pontificem scripturum ad Graecum imperatorem contraria iis quae praedecessores ejus non semel scripserunt?

[Col. 1298C] Sed videamus, si placet, paulo diligentius, an epistola illa summum pontificem deceat. Omitto autem quod in hoc libello epistola illa caret principio, quod peccatum non primo auctori, sed ei qui nunc demum post tot saecula libellum hunc in lucem edidit, tribuendum videtur. Nihil etiam quod epistola verbosa est admodum obscura, barbara, imperita: detur enim noc tempori. Taceo denique quod dum conatur tollere repugnantiam quae in verbis Gregorii esse videbatur, tanto se magis involvit, quanto magis conatur evolvere. Sed tria quaedam tacitus praeterire non possum. Primum enim facit haec epistola pontificem summum, adulatorem imperatoris imprudentissimum, dum ita loquitur: »O venerandi mundi princeps, cum universa sancta Dei, quam Domino disponente et committente gubernatis, Ecclesia.« Et infra: »Propter adunandam, quam Domino Deo ordinante regitis, Ecclesiam.« Quae foedior adulatio? Michael Balbus interfecto legitimo imperatore, cum esset ipse pro sceleribus suis jam morti adjudicatus, [Col. 1298D] tyrannice invasit imperium, et pontifex maximus affirmabit, Deo disponente, committente, et ordinante, hunc ipsum Balbum gubernacula suscepisse, non solum imperii, sed etiam Ecclesiae. Et si Ecclesia Dei ab ipso Deo gubernanda imperatori tradita est, quid faciunt in Ecclesia episcopi? quid ipse summus pontifex? »Imperator (inquit sanctus Ambrosius) in Ecclesia est, non supra Ecclesiam; filius Ecclesiae, non rector; ovis, non pastor.« Et sanctus Joannes Chrysostomus diacono suo dixit: »Si is qui diademate coronatur indigne adeat ad sacra mysteria percipienda, cohibe et coerce; majorem tu illo habes potestatem.«

Deinde in eadem epistola non semel repetitur hoc argumentum: »Si nulla unquam picta vel ficta fuisset imago, nihil periret de fide, spe, et charitate, quibus ad regnum pervenitur aeternum.« Et tamen propter imagines orta est dissensio et divisio in Ecclesia, [Col. 1299A] turbata pax, charitas violata: et non animadverterunt, qui eam epistolam nomine summi pontificis scribunt, eo argumento non solum effici (si quid tamen efficitur quod mox videbimus) imagines omnino de medio esse tollendas, quod ipsi nolunt. Nec tamen argumentum illud aliquid valet.

Quamvis enim nihil periret de fide, spe et charitate, si nulla picta vel ficta esset imago, tamen quando picta vel ficta est, peccat in fidem, qui eam negat esse venerandam, quoniam honor imaginis ad prototypum refertur, quod venerandum esse fides docet, et adversarius non negat. Et potest hoc ipsum similitudine illustrari. Si libellus aliquis divinae Scripturae, ut Epistola ad Philemonem, non exstaret, nihil deperiret de fide, spe, et charitate: et tamen quia nunc exstat, qui eam negaret esse cum veneratione suspiciendam, peccaret in fidem, et si propterea dissensiones orirentur, non esset Epistola abjicienda, sed imperitia dissidentium coarguenda et instruenda.

[Col. 1299B] Postremo in eadem illa epistola reprehenditur Constantinus, et mater ejus Irene, quod edicto suo jusserit sacras imagines juxta concilii generalis decretum, cum veneratione esse habendas. Quae sane reprehensio a summo pontifice, nisi plane amente, scribi non potuit. Quid enim? Adrianus papa Constantinum et Irenen summis laudibus effert, quod sacrarum imaginum religioso cultui faveant, et Adriani successor Eugenius eosdem imperatores ob causam eamdem reprehendet? Et quae major stultitia fingi potest, quam ut summus pontifex moleste ferre se dicat, quod ab imperatore decreta conciliorum generalium a sede apostolica approbata serventur ac defendantur?

Sed si parum prudentes collectores fuerunt, non fuit inconstans apostolicae sedis antistes: permansit [Col. 1299C] enim in iis quae praedecessores non sine magna deliberationis [Col. 1300A] maturitate statuerant. Nam neque Eugenius eam epistolam misit: et paulo post Adrianus II synodum oecumenicam octavam Constantinopoli celebrandam curavit, in qua synodus septima de cultu imaginum iterum approbata est. Denique Anastasius Bibliothecarius Romanus in praefatione VII synodi ad Joannem VIII pontificem, qui Adriano II proxime successerat, scribit in eadem sententia fuisse omnes Romanos pontifices. »Quae, inquit, super venerabilium imaginum adoratione praesens synodus docet, haec et apostolica vestra sedes, sicut nonnulla scripta innuunt, antiquitus tenuit, et universalis Ecclesia semper venerata est, et hactenus veneratur, quibusdam duntaxat Gallorum exceptis, quibus utique nondum est horum veritas revelata.«



CAPUT VI.

Restat pars ultima, hoc est epistola Ludovici imperatoris ad Eugenium pontificem, et altera ejusdem Ludovici ad Jeremiam et Jonam episcopos: in quibus [Col. 1300B] nihil observandum occurrit, nisi quod in eis quaedam dicuntur, quae redolere videntur fraudes recentium haereticorum. Unde venit in mentem suspicari ne forte vel totus hic libellus sit confictus, vel, quod est credibilius, depravatus, et auctus ad invidiam Romanae Ecclesiae conciliandam.

Sed sive sit verus liber, sive confictus, sive partim sincerus, partim adulterinus, illud unum constat non esse librum dignum in quo legendo tempus conteratur. Titulus falsus, dictio barbara, sententiae insulsae, ordo perversus, eorumdem testimoniorum crebra repetitio, facile potuissent persuadere typographo, si is commune commodum, et non proprium lucrum spectasset, ut sibi ab edendo ejusmodi opere temperaret.

(De eadem pseudosynodo Parisiensi plura scribit [Col. 1300C] Baronius annis 824 et 825.)



CONVENTUS PARISIENSIS, EXCELLENTISSIMIS AC VICTORIOSISSIMIS DEOQUE AMABILIBUS AUGUSTIS DOMINIS HLUDOWICO ET HLUDHARIO IMPERATORIBUS.
[Col. 1299]

[Col. 1299C] Nos servi ac fidelissimi oratores vestri, qualiter proximis Kalendis Novembris apud Parisiorum urbem juxta praeceptum vestrae magnitudinis in unum convenimus, qualiterque de negotio a vestra pietate nobis injuncto, de causa videlicet imaginum, egerimus, ad memoriam vestrae celsitudinis reducimus. Sed ut melius nobis manifestum fieret, ob quam causam vestra pietas, quae erga Dei sanctaeque suae Ecclesiae amorem ardentissime flagrat, ad hoc inquirendum [Col. 1299D] primum accensa fuerit, necessarium duximus, initium hujusce rei cognoscere, et ideo primum epistolam domini Adriani papae, quam pridem pro imaginibus erigendis Constantino imperatori et Herenae matri ejus ad eorum deprecationem in transmarinis partibus direxit, coram nobis legi fecimus, et quantum nostrae parvitati res patuit, sicut juste reprehendit illos, qui imagines sanctorum temerario ausu in illis partibus confringere, et penitus abolere praesumpserunt, sic indiscrete noscitur fecisse in eo, quod superstitiose eas adorare jussit; pro quarum etiam causa synodum congregari praecepit, et sua auctoritate sub jurejurando censuit, ut erigerentur, et adorarentur, et sanctae nuncuparentur, cum eas erigere licitum, adorare vero nefas sit. Inseruit etiam in eadem epistola quaedam testimonia sanctorum patrum, quantum nobis datur intelligi, valde absona, et ad rem de qua agebatur, minime pertinentia.

Ex hujus namque epistolae textu, imperator et clerus, [Col. 1300C] simulque et populus, auctoritatem sumentes synodum fecerunt, in qua sicut illi multum deviaverunt, qui imagines sanctorum in illa alia synodo, quae sub Constantino avo memorati Constantini facta est, penitus abdicandas esse decreverunt, sic isti non mediocriter erraverunt, qui eas non solum coli et adorari, et sanctas nuncupari sanxerunt, verum etiam sanctimoniam ab eis se adipisci professi sunt. Et ut id verum esse quod nitebantur astruere, demonstrarent, [Col. 1300D] quaedam sanctarum Scripturarum testimonia et sanctorum Patrum dicta ad suum superstitiosum errorem confirmandum violenter sumpserunt, et eidem suo operi incompetenter aptaverunt, quoniam non eo sensu quo dicta, nec eo intellectu, quo a sanctis Patribus exposita ab illis esse produntur prolata vel intellecta.

Eamdem porro synodum cum sanctae memoriae genitor vester coram se suisque perlegi fecisset, et multis in locis, ut dignum erat reprehendisset, et quaedam capitula, quae reprehensioni patebant, praenotasset, eaque per Angilbertum abbatem eidem Adriano papae direxisset, ut illius judicio et auctoritate corrigerentur, ipse rursus favendo illis, qui ejus instinctu tam superstitiosa tamque incongrua testimonia memorato operi inseruerant, per singula capitula in illorum excusationem respondere quae voluit, non tamen quae decuit, conatus est. Talia quippe quaedam sunt, quae in illorum objectionem opposuit, quae remota [Col. 1301A] pontificali auctoritate, et veritati et auctoritati refragantur. Sed licet in ipsis objectionibus aliquando absona, aliquando inconvenientia, aliquando etiam reprehensione digna testimonia defensionis gratia proferre nisus sit, in fine tamen ejusdem apologiae sic se sentire et tenere et praedicare ac praecipere de his quae agebatur, professus est, sicut a beato papa Gregorio institutum esse constabat. Quibus verbis liquido colligitur, quod non tantum scienter, quantum ignoranter, in eodem facto a recto tramite deviaverit. Nisi enim in conclusione objectionum suarum retinaculis veritatis, beati scilicet Gregorii institutis, astrictus, iter devium praecavisset, in superstitionis praecipitium omnino labi potuisset.

His igitur pro captu ingenii animadversis et intellectis, ut plenius etiam nobis cuncta patescerent, fecimus epistolam nobis relegi, quam vobis legati Graecorum anno praeterito detulerunt. Venerabilis namque Freculfus episcopus subtiliter prudenterque, [Col. 1301B] qualiter ipse et Adegarius socius illius, de hac re cum domino apostolico et cum venerandis episcopis et ministris illius egissent, viva voce parvitati nostrae innotuit. Sed cum prudenti relatu illius cuncta cognovissemus, qualiter partim veritatis ignorantia, partim pessimae consuetudinis usu hujus superstitionis pestis illis in partibus inolevisset, et priora et posteriora studiosissime considerassemus, intelleximus, quantum nobis res patuit, quo zelo ad haec consideranda vestra sancta devotio excitata fuerit. Non enim ignoramus animum vestrum magno taedio posse affici, cum illos a recto tramite quoquomodo conspicitis deviare, qui summa auctoritate praediti, deviantes quosque debuerant corrigere. Illo nempe zelo accensi estis, de quo beatus Paulus apostolus dicit: Quis scandalizatur, et ego non uror (II Cor. XI)? Cum enim duos in periculo constitutos conspexistis, et a via regia declinantes, unum scilicet ad sinistram in abruptum confringendarum imaginum prolapsum, alterum vero ad dexteram in superstitiosam videlicet earumdem imaginum [Col. 1301C] adorationem proclivem, voluistis vos affectu pietatis medium opponere, et utriusque partis morbo salutiferam medicinam conferre.

Sed quoniam maximum vobis in eo obstaculum erat, eo quod pars illa quae debebat errata corrigere, suaque auctoritate hujusce superstitionis errori obniti, ipsa prorsus eidem superstitioni non solum resistere, verum etiam incauta defensione contra auctoritatem divinam et sanctorum patrum dicta nitebatur suffragari, aperuit vobis Dominus ostium juxta optatum vobis desiderium, ut licentia vobis ab eadem tribueretur auctoritate tantae rei cum vestris quaerendi familiariter veritatem, ut quoniam inerat vobis voluntas consulendi, et deerat auctoritas quaerendi, ejus auctoritate quaereretis veritatem, cujus auctoritas deviare videbatur ab ipsa veritate, quatenus sancto vestro desiderio ac vigilanti studio veritas patefacta, dum se in medium ostenderet, etiam ipsa auctoritas volens nolensque veritati cederet atque succumberet. Verum quoniam [Col. 1301D] fratrum salus non est negligenda, et eminens auctoritas non est facile reprehendenda, visum est extremitati nostrae, ut omnis vestrae serenitatis sermo ad illos specialiter ex apostolicarum auctoritate litterarum dirigatur, quorum primum causa ad haec quaerenda estis excitati, et quidquid reprehensione in utrisque partibus dignum cognoscitur, ad illorum personam potius referatur, qui libere admoneri possunt, et quorum scandalum, si pro veritate ortum fuerit, facilius tolerari potest.

Credimus itaque, quod illos reprehendendo, illisque compatiendo, istos vero demulcendo, laudando et praeferendo, eorumque auctoritatem magnis laudum praeconiis efferendo, et sanctae Romanae Ecclesiae condignam laudem deferendo, veritatem tamen ex testimoniis sanctarum Scripturarum et sententiis sanctorum Patrum in medium proferendo, et veraciter sobrieque exponendo, poterit vestra sanctissima devotio, sicut optat, utrisque consulere. [Col. 1302A] Sic quippe refragator vinculis veritatis modo blandiendo, modo honorando, modo secundum rationem veritatem demonstrando subtiliter astrictus, non audebit aliter docere, quam quod veritas habet, nec poterit aliter tenere, quam quod veritas habet, nec poterit aliter tentare quam quod veritatis documento aliis tenendum tradiderit.

Tali nempe modo visum est nostrae mediocritati, ut utriusque partis saluti commodissime prodesse, magnamque vobis a Domino remunerationem hujus rei gratia praeparare possitis. Credimus sane, quia quanquam aliqua ex parte superstitiosam sibi consuetudinem forte vindicare velint, nullatenus tamen ab eadem sede aliter quam auctoritas et veritas se habet, mandare in aliquam partem praesumet. Verebitur siquidem, potestatem vestram, auctoritatem sedis, et testimonia veritatis. Cum igitur a vestra sancta devotione ita peracta fuerint, licet, quod non optamus, in aliquo aut isti aut illi deviare voluerint, et vestram saluberrimam admonitionem, quae tota [Col. 1302B] ex auctoritate veritatis profertur audire contempserint, non minor ob id vobis a Domino recompensatio fiet, quia totum secundum verba beati Eliae prophetae, quod vestrum fuit facere studuistis (III Reg. XIX).

Nos denique servi vestri, sicut superius praemissum est, in unum convenientes, et de nobis injunctis pro captu intelligentiae nostrae familiariter conferentes, testimonia ex auctoritate divina et sententias sanctorum patrum, quas prout temporis angustia permisit, collegimus, et coram nobis legi fecimus, et quidquid in his de negotio, de quo agitur, necessarium aptumque judicavimus, et in unum congerere studuimus, vestraeque imperiali potentiae per venerabiles viros Halitgarium et Amalarium dirigere praesumpsimus, ut videlicet vestra a Deo vobis collata sapientia ex his eligat, quidquid necessarium dignumque ad idem negotium pertinens judicaverit. Obsecramus itaque humiliter abundantissimam pietatem vestram, ut non nobis ascribatur, quidquid [Col. 1302C] ibi minus aut indecens, aut . . . inventum fuerit. Vere enim fatemur, quia angustia temporis praepediente, nec quanta voluimus, nec quanta potuimus, collegimus, sed tantum vestris sacris jussionibus, ut decet et oportet, totis nisibus parere cupientes, quae parvo in tempore ad manus nobis occurrere potuerunt, breviatim collegimus, et huic operi usque ad vestram sagacissimam examinationem inservimus. Nam quidam nostrorum de longe venientes non habuerunt spatium temporis quaerendi; quidam vero nec causam, pro qua ad hunc conventum venire jussi sunt, donec pervenerunt, veraciter nosse potuerunt. Moduinus namque infirmitate, in qua diutissime laborat, detentus venire nequivit.

Scit itaque plenissime excellentia vestra, quia illud, quod per omnes catholicorum libros indagari necessitas urget, prolixi temporis spatio ad legendum indiget. Nam si sufficiens spatium temporis nobis tributum fuisset, tanta Domino opitulante poteramus [Col. 1302D] colligere, quae huic operi copiose poterant abundare. Tamen in his quae collecta sunt, summam hujus negotii de quo agitur, discrete comprehensam esse juxta auctoritatem divinam et sanctorum patrum sententias arbitramur, ita videlicet, ut unusquisque fidelis ea perlegens animadvertere queat, quod imagines sanctorum stulta praesumptione non sunt confringendae, et ad injuriam sanctorum abolendae, et penitus despiciendae nec assertione superstitiosa colendae aut adorandae, sed potius hujuscemodi superstitione remota, juxta veram religionem memoriae et amoris causa, ob recordationem eorum quorum imagines habendae, sicut a beatissimo Gregorio satis catholice perspicueque dictum declaratur.

Quia igitur nos his, qui in sacra sede beati Petri apostoli resident, dignam honoris reverentiam jure tribuendam non dubitamus, et illorum erga imagines superstitiosam venerationem quidam visu, omnes vere aliorum relatu cognoscimus, voluimus primum contra [Col. 1303A] illos sententias ponere, quod imagines praesumptiosa temeritate confringere praesumpserunt, quatenus inde isti animati aliorum errata valentius vobiscum corrigerent, et ad suam superstitionem cognoscendam veritatis testimonia suscipienda animum facilius flecterent. Sicut igitur nobis videtur, et superius praemisimus, aperte sermo vestrae correctionis contra illos usquequaque dirigi potest, a quibus vobis illa epistola quam relegimus directa esse cognoscitur, quoniam ejus textu utramque partem reprehensione dignam demonstravit, et illam scilicet quae indebito ac superstitioso cultu imagines venerabatur, et illam, quae ab inferioribus locis easdem imagines evertere ac delere praecepit. Et ideo credimus, quanquam caetera alia secundum auctoritatem veritatis, sicut in suis scriptis continetur, idem imperator fecerit, propter hoc tamen factum quosdam illarum partium infirmos scandalizasse, nec non quosdam nostrae urbis Romanae perturbasse.

[Col. 1303B] Ad exaltationem et pacem sanctae suae Ecclesiae humillimam Deoque amabilem, ac Christianae religioni necessariam dominationem serenitatis vestrae Dominus Jesus Christus incolumem dextera suae pietatis tueri, ac felici protectione per immensum conservare, et post hujus vitae cursum supernis civibus consortem dignetur efficere.



CAPUT PRIMUM.

Congruum necessariumve judicavimus primum sententias sanctorum patrum colligere contra eos qui imagines non solum ab aedibus, sed etiam a sacris vasis indiscrete abolere praesumunt.

Ex libro Eusebii ecclesiasticae Historiae VII, cap. 15: »Verum quia urbis hujus fecimus mentionem, justum videtur commemorare etiam illud in ea gestum quod historia dignum duximus, mulierem quam sanguinis profluvio laborantem a Salvatore curatam Evangelia tradiderunt, hujus urbis civem constat [Col. 1303C] fuisse, domusque ejus in ea etiam nunc ostenditur. Pro foribus vero domus ipsius basis quaedam in loco editiore collocata monstratur, in qua mulieris ipsius velut genibus provolutae palmasque simpliciter tendentis imago aere videtur expressa. Astat vero alia aere nihilominus fusa statua habitu virili, stola compta circumdata, et dexteram mulieri porrigens; hujus ad pedem statuae, e basi herba quaedam nova specie nascitur, quae cum exorta fuerit, excrescere usque ad stolae illius aerei indumenti fimbriam solet, quam cum summo vertice crescere herba contigerit, vires inde ad depellendos omnes morbos languoresque conquirit, ita ut quaecunque illa fuerit infirmitas corporis, haustu exiguo madefacti salutaris graminis depellatur, nihil omnino virium gerens, si antequam aereae fimbriae summitatem crescendo contigerit decerpatur. Hanc statuam ad similitudinem vultus Jesus formatam tradebant, quae permansit ad nostra usque tempora, sicuti ipsi oculis nostris inspeximus, [Col. 1303D] et nihil mirum si hi, qui ex gentibus crediderunt, pro beneficiis quae a Salvatore fuerant consecuti, hujusmodi velut munus videbantur offerre. Cum videamus etiam nunc et apostolorum Petri et Pauli vel ipsius Salvatoris imagines designari, tabulisque depingi, sed et antiquas ipsorum imagines a quibusdam conservatas nos vidimus. Quod mihi videtur ex gentili consuetudine indifferenter observatum, quod ita soleant honorare quos honore dignos duxerunt: insignia etenim veterum reservari ad posterorum memoriam, illorum honoris, horum vero amoris indicium est.«

In Actibus Silvestri papae leguntur »apparuisse Constantino imperatori in visione apostoli sanctus Petrus et Paulus, eique ita dixisse: Quoniam flagitiis tuis posuisti terminum, et effusionem innocentum sanguinis horruisti, missi sumus a Christo illorum [Col. 1304A] Domino, dare tibi sanitatis recuperandae consilium. Audi ergo monita nostra, et fac quaecunque indicamus tibi. Silvester episcopus civitatis Romanae ad montem Syrapti persecutiones tuas fugiens, in cavernis petrarum cum suis clericis latebram fovet. Hunc cum ad te adduxeris, iste tibi pietatis piscinam ostendet, in quam dum te tertio merseris, omnis te valetudo ista deseret leprae. Quod dum factum fuerit, hanc vicissitudinem tuo Salvatori compensa, ut omnes jussu tuo per totum orbem Romanum ecclesiae restaurentur, tu autem in hac parte purifica te, ut relicta superstitione idolorum, Dominum unum, qui solus et verus est, adores et excolas, et ad ejus voluntatem attingas. Exsurgens itaque a somno, statim convocat eos qui observabant palatium, et secundum tenorem somnii sui, misit ad montem Syrapti, ubi sanctus Sylvester in cujusdam Christiani agrum persecutionis causa cum suis clericis receptus lectionibus et orationibus insistebat. Ac ubi a [Col. 1304B] militibus se conventum vidit, credidit se ad martyrii coronam evocari. Et conversus ad clerum qui cum eo erat dixit: Ecce nunc tempus acceptabile, ecce nunc dies salutis. Profectus itaque ut dictum est, pervenit ad regem, cui nuntiatus cum tribus presbyteris et duobus diaconibus ingressus dixit: Pax tibi et victoriae de coelo ministrentur. Quem cum rex alacri animo et vultu placidissimo suscepisset, omnia quae illi facta, quae dicta sunt, quae etiam relata secundum textum superius comprehensum exposuit. Post finem vero narrationis suae, percontabatur qui isti essent dii Petrus et Paulus qui illum visitarent, ob quam causam salutis suae ejus latebram detexissent. Sylvester respondit: Hos quidem Dominus noster sibi idoneos servos Christi et apostolos elegit ab eo missos ad invitationem gentium, ut credentes salutem consequantur. Cumque haec et his similia Augusto diceret papa, interrogare coepit Augustus utrumnam istos haberet aliqua imago [Col. 1304C] expressos, ut ex pictura disceret hos esse quos revelatio docuisset. Tunc sanctus Silvester misso diacone imaginem apostolorum exhiberi praecepit, quam imperator aspiciens ingenti clamore coepit dicere ipsos esse quos viderat, nec debere jam differre episcopum ostensionem piscinae, quam istos promisisse suae saluti memorabat.«

Joannes Chrysostomus, in homilia de superscriptione psalmi quinquagesimi: »Pictores imitantur arte naturam, et colores coloribus permiscentes visibiles corporum depingunt imagines, et faciunt homines, et animalia, et arbores, et reges, et rusticos, et barbaros, et pugnas, et rixas, torrentes sanguinum, et lanceas, et loricas, et scuta, et sedem regalem, et imperatorem sedentem, et barbarum subditum, et gladium acutum, et fluvios decurrentes, et campos variis floribus adornatos, et omnia quae videntur per artem imitantes, mirabilem historiam videntibus praestant.«

[Col. 1304D] Paulinus lib. IX [a 1Kb] .

Nunc volo picturas fucatis agmine longo
Porticibus videas pauloque supina fatiges.
Colla reclinato dum perlegas omnia vultu.
Qui videt haec vacuis agnoscens vera figuris,
Non vacua fidem sibi pascit imagine mentem.
Omnia namque tenet serie pictura fideli,
Quae senior scripsit per quinque volumina Moses,
Quae gessit Dominus signatus nomine Jesus.

Et post pauca:

Forte requiratur quanam ratione gerendi,
Sed sit haec nobis sententia pingere sanctas
Raro domus animantibus assimulatis?
Accipe et paucis tentabo exponere causas.
Quos agit huc sancti Felicis gloria coetus
Obscurum nulli; sed turba frequentior his est
[Col. 1305A] Rusticitas non cassa fide neque docta legendi.
Haec assueta diu sacris servire profanis,
Ventre dum tandem convertitur advena Christo,
Dum sanctorum opera in Christo miratur aperta,
Cernite quam multi comeant ex omnibus agris,
Quamque pie rudibus decepti mentibus errent.
Longinquas liquere domos, sprevere ruinas,
Non gelidi fervente fide, et nunc esse frequentes
Per totam vigiles extendunt gaudia noctem,
Laetitia somnos, tenebras funalibus arcent.

Et paulo post:

Dum fallit pictura famem sanctasque legendi
Historias, castorum operum subrepit honestas,
Exemplis inducta piis potatur hianti
Sobrietas, nimii subeunt oblivia vini,
Dumque diem ducunt spatio majore ruentes
Pocula rarescunt, quia per miracula tracto
Tempore jam paucae subeunt epulantibus horae.

[Col. 1305B] Et infra:

De Genesi precor hunc orandi collige sensum.
Ne maneam terrenus Adam, sed virgine terra
Nascar et exposito veteri nova former imago.

Beatus Gregorius Nyssenus episcopus, inter caetera, ubi de Abraham sermonem instituit: »Vidi, inquit, imaginem passionis, et non sine lacrymis visionem praeterii, opere artis ad faciem deducens historiam, etc.«

Item idem in interpretatione Cantici canticorum: »Qui, inquit, imaginem conspicit, ex eadem arte per colores completam tabulam, non tinctionis praefert contemplationem, sed ad visionem depictam conspicit tantummodo, quam per colores magister demonstravit.«

Augustinus in lib. XVI de Civit. Dei: »Quosdam sine cervice oculos habentes in humeris, et caetera hominum, quasi genera hominum, quae in maritima [Col. 1305C] platea Carthaginis musitio puta sunt, ex libro deprompta velut curiosioris historiae.«---Item ipse post pauca: »Quapropter aut illa quae et alia de quibusdam gentibus scripta sunt, omnino nulla sunt, aut si sunt, homines non sunt, apparet liquido, quoniam sicut per picturam utiles et verae recordationes ad memoriam aliquando redeunt, quae compunctionem ingerant, ita et jam nocivae falsae, humanis mentibus semper imagines ludificando ingerunt.«

Item Augustinus in libro de decem Chordis, inter caetera, sic ait: »Quomodo facio ipsi Domino injuriam? corrumpis teipsum. Et unde facio injuriam Domino, quia corrumpo meipsum? Unde tibi facit injuriam, qui voluerit forte lapidare tabulam tuam pictam, in qua tabula imago tua est, in domo tua inaniter posita ad vanum honorem tuum, nec sentiens, nec loquens, nec videns, si quis illam lapidet, nonne tibi facit contumeliam?«

In libr. Tripartiae Historiae, lib. X, cap. 30: »Neque [Col. 1305D] enim sanctus Paulus dum venisset Athenas, et civitatem repletam idolis conspexisset, aras ab illis honoratas destruxit, sed ratione ignorantiam redarguit, veritatis jura monstravit.«---Item in eodem libro VI: »Illud quoque quod sub Juliano provenit, narrare non sileo. Fuit enim signum quidem virtutis Christi, et judicium contra principem iracundiae Domini. Cum enim agnovisset in Caesarea Philippi civitate Phoeniciae, quam Paneam vocabant, insigne Christi esse simulacrum, quod sanguinis liberata profluvio constituerit, eo deposito, suam ibi statuam collocavit. Quae violento igne de coelo cadente, circa ejus pectus divisa est, ut caput cum cervice una parte dejectum atque in terra fixum, reliqua vero pars hactenus restitit, atque fulminis indicia reservavit. Statuam vero Christi tunc quidem pagani trahentes confregerunt. Postea vero Christiani colligentes in ecclesiam recondiderunt, quod hactenus reservatur.«



CAPUT II.
[Col. 1306A]

Nunc qualis discretio sit tenenda erga sanctorum imagines habendas et historiarum picturas, sanctissimi et egregii atque admirabilis totiusque catholicae Ecclesiae doctissimi viri beati Gregorii papae sequentia dicta declarant.

Scribit autem ad Serenum Massiliensem episcopum: »Indico, inquit, ad nos dudum pervenisse, quod frater Nitasuram [fraternitas vestra], quosdam imaginum adoratores aspiciens, easdem ecclesiis imagines confregit atque projecit. Et quidem zelum vos, ne quid manu factum adorari possit, habuisse laudavimus, sed frangere easdem imagines non debuisse judicamus. Idcirco enim pictura in ecclesiis adhibetur, ut hi qui litteras nesciunt, saltem in parietibus videndo legant, quae legere in codicibus non valent. Tua ergo fraternitas, et illa servare, et ab eorum adoratu populum prohibere debuit, quatenus et litterarum nescii haberent, unde scientiam historiae colligerent, et populus in picturae adoratione [Col. 1306B] minime peccaret.«

Item idem ad eumdem: »Perlatum, inquit, siquidem ad nos fuerat, quod inconsiderato zelo succensus, sanctorum imagines, sub hac quasi excusatione ne adorari debuissent, confringeres. Et quidem quia eas adorare vetuisses omnino laudavimus, fregisse vero reprehendimus. Dic, frater, a quo factum sacerdote aliquando auditum est quod fecisti? Si non aliud, vel illud te debuit revocare, ut despectis aliis fratribus solum te sanctum et esse crederes sapientem? Aliud est enim picturam adorare, aliud picturae historia quid sit adorandum addiscere. Nam quod legentibus scriptura, hoc idiotis praestat pictura cernentibus, quia in ipsa ignorantes vident quid sequi debeant, in ipsa legunt qui litteras nesciunt. Unde praecipue gentibus pro lectione pictura est, quod magnopere ab te, qui inter gentes habitas, attendi decuerat, ne dum recto zelo incaute succenderis, ferocibus animis scandalum generares. Frangi ergo non debuit, quod non [Col. 1306C] ad adorandum in ecclesiis, sed ad instruendas solummodo mentes fuit nescientium collocatum, et quia in locis venerabilibus sanctorum depingi historias non sine ratione vetustas admisit, si zelum discretione condisses, sine dubio et ea quae intendebas, salubriter obtinere, et collectum gregem non dispergere, sed potius poteras congregare, ut pastoris in te merito nomen excelleret, non culpa dispersoris incumberet. Hinc autem dum in hoc animi tui incaute nimis motus exsequeris, ita tuos scandalizasse filios perhiberis, ut maxima eorum pars a tua se communione suspenderet. Quando ergo ad ovile Dominicum errantes oves adducas, qui quas habes detinere non praevales? Proinde hortamur ut vel nunc studeas esse sollicitus, atque ab hac te praesumptione compescas, et eorum animos, quos a tua disjunctos unitate cognoscis, paterna ad te dulcedine, omni adnisu, omnique studio revocare festines. Convocandi enim sunt diversi Ecclesiae filii, [Col. 1306D] eisque Scripturae sanctae testimoniis ostendendum, quia omne manu factum adorare non liceat, quoniam scriptum est: Dominum Deum tuum adorabis, et illi servies (Deut. VI, Matth. IV). Ac deinde subjungendum, quia picturae imaginum, quae ad aedificationem imperiti populi factae fuerant, ut nescientes litteras, ipsam historiam intendentes quod dictum sit discere, transisse in adorationem videras. Idcirco commotus es, ut eas imagines frangi praeciperes, atque eis dicendum, si ad hanc instructionem, ad quam imagines antiquitus factae sunt, habere vultis in ecclesiis, eas modis omnibus et offerri, et haberi permittas. At judica quod non tibi ipsa visio historiae, quae pictura teste pandebatur, displicuerit, sed illa adoratio, quae picturis fuerat incompetenter exhibita, atque in his verbis eorum mentes demulcens eos ad concordiam tuam revoca. Et si quis imagines facere voluerit, minime prohibe; adorare vero imagines omnimodis devita. Sed hoc sollicite fraternitas tua [Col. 1307A] admoneat, ut ex visione rei gestae ardorem compunctionis percipiant, et in adorationem solius omnipotentis sanctae Trinitatis humiliter prosternantur.«

Item idem ad Januarium episcopum: »Judaei, inquit, de civitate vestra huc venientes, questi nobis sunt quod synagogam eorum, quae Taralis sita est, etc., Petrus, qui ex eorum superstitione ad Christianae fidei cultum Domino volente perductus est, adhibitis sibi quibusdam indisciplinatis, sequenti die baptismatis sui, hoc est, Dominica ipsa festivitate paschali cum gravi scandalo sine vestra occupaverit voluntate, atque imaginem illic genitricis Domini nostri, et venerandam crucem vel birrum albam, qua fonte surgens indutus fuerat, apposuisset.« ---Et post pauca: »Considerantes, inquit, hac de re vestrae voluntatis intentum, ac magis judicium, his hortamur affectibus, ut sublata exinde cumea, quia dignum est veneratione, imagine atque cruce debeatis, [Col. 1307B] quod violenter ablatum est, reformare.«

Item idem ad Secundinum servum Dei inclausum: »Imagines, inquit, quas a nobis tibi dirigendas per Dulcidium diaconum tuum rogasti. . . valde nobis tua postulatio placuit, quia illum in corde tota intentione quaeris, cujus imaginem prae oculis habere desideras, ut visio corporalis quotidiana reddat exortum, ut dum picturam vides, ad illum animo inardescas, cujus te imaginem videre consideras. Abs re non facimus, si per visibilia invisibilia demonstramus. Sic homo qui alium ardenter videre desiderat, aut sponsam amando desiderat, quam videre conatur, si contingit eam ad balneum ire, aut ad ecclesiam procedere, festinus in via se praeparat, ut de visione hilaris recedat. Scimus quia tu imaginem Salvatoris nostri ideo non petis, ut quasi Deum colas, sed ob recordationem Filii Dei, ut in ejus amore recalescas, cujus te imaginem videre consideras. Et nos quidem non quasi ante divinitatem ante ipsam prosternimur, sed illum adoramus, [Col. 1307C] quem per imaginem aut natum aut passum, vel in throno sedentem recordamur, et dum nos ipsa pictura quasi scriptura ad memoriam Filium Dei reducimus, animum nostrum, aut de resurrectione laetificat, aut de passione mulcet. Ideoque direximus tibi syrterias duas, imaginem Salvatoris, et sanctae Mariae Dei genitricis, beati Petri et Pauli apostolorum per supradictum filium nostrum diaconum, et unam crucem cum clavo pro benedictione, ut ab ipso maligno defensus sis, cujus sancto ligno te esse munitum credis.«



CAPUT III.

Haec contra eos qui imagines sanctorum abominando evertunt, breviter dicta sufficere credimus. Nunc contra eos, qui indebito cultu eas colunt, et adorant, et sanctas nuncupant, et sanctimoniam se per eas assequi fatentur, sicut in illa synodo Graecorum insertum invenimus, sanctorum Patrum [Col. 1307D] dicta adnectendo subjecimus. Sed unde primum adorandarum imaginum origo inoleverit, ponere necessarium judicavimus.

Scribit itaque beatus Augustinus in libro de diversis Haeresibus: »Simoniani a Simone Mago, qui baptizatus a Philippo diacono, sicut in Actibus apostolorum legitur, pecunia voluit a sanctis apostolis emere, ut etiam per impositionem manuum ei daretur Spiritus sanctus. Hic magicis fallaciis deceperat multos. Docebat autem detestandam turpitudinem indifferenter utendi feminis, nec Deum mundum fecisse dicebat; negabat etiam carnis resurrectionem, et asseverabat se Christum, idemque Jovem se credi volebat. Minervam vero meretricem quamdam Helenam, quam sibi sociam scelerum fecerat, imaginesque et suam et Helenae discipulis suis praebebat adorandas, quas et Romae tanquam deorum simulacra auctoritate publica constituerat: in qua urbe apostolus Petrus cum vera virtute Dei [Col. 1308A] omnipotentis exstinxit.«---Item idem post pauca: »Sectae Carpocratis fuisse creditur quaedam Marcellina, quae colebat imaginem virorum et Pauli, et Homeri, et Pythagorae, adorando incensumque ponendo.«

Item ipse in epistola ad Dioscorum, inter caetera: »Demonstrat quondam Epicurus per imagines plures se finxisse et suis tradidisse. Democritus etiam juste reprehenditur, qui per imagines quamvis aliter quam Epicurus sentiret, ad interiorem cultum pervenire arbitratus est.«---Item post pauca: »De Epicuro, quae tamen ut cogitet, imagines dictae ab ipsis rebus, quas atomis formari putat defluere, atque in animum introire subtiliores quam sunt illae imagines, quae ad oculos veniunt. Nam et videndi causam hanc esse dicit quasdam imagines, ita ut universum mundum complectantur extrinsecus.« ---Item post pauca: »Ille quare non vidit, non opus esse, nec fieri posse, ut incorporeus animus, adventu atque contractu corporearum imaginum [Col. 1308B] cogitet, de visu certe oculorum ambo pariter redarguuntur.«

Item ipse in lib. VIII de Civitate Dei: »Ermes Aegyptius, quem Trismegiston vocant, sensit ita et scripsit: Quoniam ergo proavi nostri increduli, et non animadvertentes ad cultum religionemque divinam, invenerunt artem qua efficerent deos, cui inventae adjunxerunt virtutem de mundi natura convenientem, eamque miscentes, quoniam animas facere non potuerunt, evocantes animas daemonum vel angelorum, eas indiderunt imaginibus sanctis divinisque mysteriis, per quas idola, et bene faciendi et male, vires habere potuissent.«

Idem ipse in epistola ad Marcellinum: »Quando primum insuevit exercitus populi Romani amare, portare signa, tabulas pictas, vasa caelata, mirarica, privatim et publice rapere, tunc coepit perire laudabile illud decus salusque reipublicae.«

Item ipse in libro VII de Civitate Dei. »Unum [Col. 1308C] verum Dominum, id est, omnis animae corporisque Creatorem, colere quisque contendat, non ideo peccat, quia non est colendus quem colit, sed quia colendum, non ut colendus est colit. Qui vero et rebus talibus, id est, turpibus et scelestis, et non Dominum verum, id est, animae corporisque factorem, sed creaturam, quamvis non vitiosam colit, sive illa sit anima, sive corpus, sive anima simul et corpus, bis peccat in Dominum, quod et pro ipso colit, qui non est ipse, et talibus rebus colit, qualibus nec ipse colendus est.«---Et paulo post: »Unde remotis constat ambagibus nefarios daemones atque immundissimos spiritus hac omni civili theologia invisendis stolidis imaginibus, et per eas possidendis, et jam stultis cordibus invitatos.«



CAPUT IV.

Haec de initiis adorandarum imaginum dicta sint. Nunc vero quid nostri doctores de indebito superstitionis [Col. 1308D] cultu sentiant, breviter exsequendum est.

Origenis in Homilia 8 de initio Decalogi, inter caetera: »Ego sic arbitror accipiendum quod verbi causa, si quis in quolibet metallo auri, vel argenti, vel ligni, vel lapidis facit speciem quadrupedis, alicujusve serpentis vel avis, et statuat illam adorandam, non idolum, sed similitudinem fecit, vel etiam si picturas ad hoc ipse statuat, ipse nihilominus similitudinem fecisse dicendum est.«---Et infra »Sermo Dei universa complectens simul abjurat et abjicit, et non solum fieri idolum vetat, sed et similitudinem omnium, quae in terra sunt, et in aquis, et in coelo; addit autem et dicit: Non adorabis ea neque coles (Exod. XX): aliud est colere, aliud adorare. Potest quis et interdum et invitus adorare, sicut nonnulli regibus adulantes, cum eos in hujusmodi studia deditos viderint; adorare se simulant idola cum in corde ipsorum certum sit quia nihil sit idolum. Colere vero, est toto vis affectu et studio mancipare. [Col. 1309A] Utrumque ergo resecat sermo divinus, ut neque affectu colas, neque specie adores.«

Hieronymus in expositione Danielis prophetae: »Notum sit tibi, inquit, rex, quia deos tuos non colimus, et statuam auream quam erexisti non adoramus, sive statuam, ut Symmachus, sive imaginem auream, ut caeteri transtulerunt, voluerimus legere, cultores Dei eam adorare non debent. Ergo judices et principes saeculi cum imperatorum statuas adorant, et imagines, hoc se facere intelligant, quod tres pueri facere nolentes, placuerunt Deo; et notanda proprietas, deos coli, imaginem adorari dicunt, quod utrumque servis Dei non convenit.«

Idem Origenes in Homilia 6 de cantico quod cantavit Moyses: »Licet apostolus Joannes dicat: Filioli, nondum scimus quid futuri sumus. Sin autem revelatum nobis fuerit de Deo, scilicet dicens, similes illi erimus (I Joan. III). Similitudo tamen haec non ad naturam, sed ad gratiam revocatur. Verbi causa, [Col. 1309B] ut si dicamus picturam similem esse ejus cujus imago in pictura videtur expressa, quantum ad gratiam pertinet, visus similis dicetur, quantum ad substantiam longe dissimilis. Illa enim species carnis est et corporis vivi, ista colorum fucus est, et cera tabulis sensu carentibus superposita.«

Isidori ex libro Etymologiarum: »Pictura autem est imago exprimens speciem rei alicujus, quae dum visa fuerit, ad recordationem mentem reducit. Pictura autem dicta quasi fictura. Est enim imago ficta, non veritas, hinc et fucata, id est, quodam fuco illita, nihil fidei et veritatis habentia. Unde et sunt quaedam picturae, quae corpora veritatis studio coloris excedunt, et fidem dum augere contendunt ad mendacium provehunt.«---Item ipse post pauca: »Picturam autem Aegyptii excogitaverunt, primum umbram hominis lineis circumductam, itaque initio talis, secunda singulis coloribus, postea diversis, sicque paulatim sese ars ipsa distendit, et invenit [Col. 1309C] lumen atque umbras differentias colorum, etc.«

Item Hieronymus in expositione Ezechielis prophetae: »Et septuaginta viri de senioribus domus Israel et Jechonias filius Saphan stabat in medio eorum stantium ante picturas, et unusquisque habebat thuribulum in manu sua, et vapor nebulae de thure consurgebat. Quando dicit septuaginta viros fuisse de senioribus domus Israel, qui tenerent thuribula manibus, ostendit multos et alios fuisse probos qui hoc non faciebant, sed forsitan peccatis aliis tenebantur, unumque nomen Jechoniam filium Saphan stetisse in medio eorum quasi principem sceleris eorum atque sacrilegii, qui omissa religione Dei colebant idola, et in templo non adorabant Deum, cujus erat templum, sed picturas parietum.«

Firmianus Lactantius in libro I de falsa Religione, inter caetera, inquit: »Illa quae sunt extra hominem, quid opus est ea colere quibus careas? Virtus enim colenda est, non imago virtutis, et colenda est [Col. 1309D] non sacrificio aliquo, aut thure, aut precatione solemni, sed voluntate sola atque proposito: nam religio ac veneratio nulla alia nisi unius Dei tenenda est. Quid igitur opus est, o vir sapientissime, tantos sumptus vel fingendis vel colendis imaginibus impendere? Firmius et incorruptius templum est pectus humanum: hoc potius ornetur, hoc veris illis numinibus impleatur. Has enim falsas consecrationes sequitur quod necesse est, qui enim sic virtutes colunt, id est qui umbras et imagines virtutum consectantur, ea ipsa, quae vera sunt, tenere non possunt, et caetera.«

Augustinus in libro Quaestionum Veteris et Novi Testamenti: »Christiani, ut pote pauperes, quos stultos vocant, unum Deum colunt in mysterio, ex quo sunt omnia; nec aliquid quod ab eo conditum est, venerantur: ipsum enim solum sufficere sibi et abundare sciunt ad salutem.«---Item idem post pauca: »Non ergo nobis videtur, ut quod homo [Col. 1310A] fecit, adorari debeat: factor enim a factura, non factura a factore adorari judicatur.«

Item Firmiani Lactantii de falsa Religione, lib. II: »Duplici ergo ratione peccatur ab insipientibus, primum quod elementa, id est, Dei opera Deo praeferunt. Deinde quod elementorum ipsorum figuras humana specie comprehensas colunt.«---Item ipse in eodem libro: »Nihil aliud adoremus, nihil colamus, nisi solius artificis parentisque nostri unicum nomen.«---Item ipse in eodem libro: »Supra ergo non infra est Deus, nec in ima potius, sed in summa religione, qua credendus est.«---Et infra: »Nihil potest esse coeleste in ea re, quae fit ex terra: quidquid enim simulatur, falsum esse necesse est, nec potest unquam veri nomen accipere, quod veritatem fuco et imitatione mentitur.« Idem ipse in eodem libro: »Ut intelligas nihil colendum esse, quod oculis mortalibus cernitur.«

Augustinus, in psalmum CXIII: »Noli ergo addere [Col. 1310B] manus nominum, ut ex eo metallo quod fecit verus Deus, velis facere falsum deum, imo falsum hominem, quem pro vero venereris Deo, quem quisquis pro vero homine in amicitiam reciperet, insaniret. Ducit enim et affectu quodam infirmo rapit infirma corda mortalium formae similitudo et membrorum imitata compago.«

Fulgentius in libro de Fide ad Donatum: »Quia ipse Deus sibi soli praecipiens tantummodo serviendum, seque jubens a fidelibus adorandum, prorsus interdixit, ne quis audeat creaturam adorare, creaturaeque servire; propterea in fine primi illius praecepti de omnibus, quae creavit ita loquitur: non adorabis ea, nec servies eis.« (Exod. XX.)---Et post pauca: »Vera enim religio in unius constat Dei servitio.«---Item ipse post pauca: »Sic veraciter unum Deum cum Patre Filium vera fides adorat, quae sic Deo novit a creaturis omnibus serviendum, ut noverit creaturae non deberi divinae servitutis obsequium.«

[Col. 1310C] Augustinus, in epistola ad Maximum grammaticum: »Scies a Christianis catholicis, quorum in vestro oppido etiam Ecclesia constituta est, nullum coli mortuorum, nihil denique adorari quod sit factum et conditum a Deo, sed unum ipsum Deum qui fecit et condidit omnia.«

Item Augustinus in libro de Quantitate animae: »Deus autem immortalem animam fecit, ut opinor, nisi forte tibi aliter videtur. Ergo tu velles . . . . . . . . talia fieri dixerim, sed quemadmodum ipse immortalis immortale quiddam fecit ad similitudinem suam, sic et nos immortales facti a Deo, ad similitudinem nostram quod facimus immortale esse deberet. Recte diceres, si ad ejus imaginem pingeres tabulam, quod in te immortale esse credis nunc vero in ea exprimis similitudinem corporis, quod profecto mortale est. Quomodo ergo sum similis Deo cum immortalia nulla possum facere ut ille? Quomodo nec imago corporis tui potest hoc valere, quod tuum corpus valet, sic [Col. 1310D] anima non mirandum est, si potentiam tantam non habet, quantam ille ad cujus similitudinem facta est, etc.«

Si enim imago humani corporis nec tantum valere asseritur, quantum veraciter ipsum corpus valere perhibetur, qua causa sibi suffragari posse putant nonnulli reprehensione digni, qui in illa synodo Graecorum mediationem imaginum, sibi necessariam esse dicere praesumpserunt?

Augustinus, libro VIII de Civitate Dei. »Quapropter merito homo deficit ab illo qui eum fecit, cum sibi praeficit ipse quod fecit. Demonstrat enim idem Ermes, quod homines mortui divino colebantur honore, velut Aesculapius atque Mercurius, quem suum esse dicit avum, et reliqui. Hac enim occasione accepta, daemones ut intercessores exsisterent apud bonos deos, quos nos angelos sanctos, seu archangelos, vel potestates dicimus. Tali enim ratione, [Col. 1311A] nubiloso velamine sapientes gentilium sua numina obtegere nitebantur.«

Ambrosius in expositione Epistolae ad Romanos: »Nunquid tam demens est aliquis, aut salutis suae immemor, ut honorificentiam regis vindicet comiti, cum de hac re, si qui etiam tractare fuerint inventi, jure ut rei damnantur majestatis, et isti se non cogitant reos, qui honorem nominis Dei deferunt creaturae, et relicto Domino conservos adorant, quasi sit aliquid quod plus reservet Domino. Nam ideo ad regem per tribunos aut comites itur, quia homo utique est rex, et nescit quibus debeat rempublicam credere. Ad Deum autem promerendum, quem nihil utique latet, omnium enim merita novit, suffragatione non est opus, sed mente devota.«

Item Augustinus in libro de vera Religione, inter caetera, dicit: »Ad percipiendam veritatem nihil magis impedire quam vitam libidinibus deditam et falsas imagines rerum sensibilium, quae nobis ab hoc sensibili mundo per corpus impressae, varias [Col. 1311B] opiniones erroresque generant. Nec errorem ullum in religione esse potuisse, si anima pro Deo suo non coleret animam aut corpus, aut phantasmata sua, quae nihil sunt aliud, quam de specie corporis corporeo sensu attracta figmenta.«---Item in eodem: »Non sit nobis religio humanorum operum cultus: meliores enim sunt ipsi artifices, qui talia fabricant, quos tamen colere non debemus. Non sit nobis religio in phantasmatibus nostris, melius enim qualemcunque virum, quam omne quidquid pro arbitrio fingi potest, et tamen animam ipsam, quamvis anima vera sit, cum falsa imaginatur, colere non debemus. Melior est vera stipula, quam lux inani cogitatione pro suspicantis voluntate formata, et tamen stipulam quam sentimus, et tangimus, dementis est credere colendam.«

Item idem libro decimo de Civitate Dei: »Multa denique de cultu divino usurpata sunt, quae honoribus deferrentur humanis, sive humilitate nimia, sive [Col. 1311C] adulatione pestifera, ita tamen ut quibus ea deferrentur, homines haberentur, qui dicuntur colendi et venerandi; si autem eis multum additur, adorandi. Quis vero sacrificandum censuit, nisi ei quem Deum aut scivit, aut putavit, aut finxit?«

Item Augustinus in libro Quaestionum LXXXIV: »Minoribus rebus intenta anima, quas per corpus corporaliter facit, minus inhaeret ipsi summae sapientiae, qui vero talia opera colunt, quantum deviaverint a veritate, hinc colligi potest, quia si ipsa animalium corpora colerent, quae multo excellentius fabricata sunt, et quorum sunt ea imitamenta, quid eis infelicius diceremus?«



CAPUT V.

Qua ratione quave auctoritate imagines sanctorum adorandae sint, eisque, ut fertur, incensum ponendum, cum ipsi angeli vel sancti homines vivos se adorari noluerint.

[Col. 1311D] Unde beatus Augustinus in libro XI de Civitate Dei sic ait: »Putaverunt quidem deferendum angelis honorem vel adorando, vel sacrificando, qui debetur Deo, et eorum sunt admonitione prohibiti, jussique hoc ei deferre, cui uni fas esse noverunt, imitati sunt angelos sanctos, et jam sancti homines Dei. Nam Paulus et Barnabas in Lycaonia facto quodam miraculo sanitatis, putati sunt dii, eisque Lycaonii victimas immolare voluerunt, quod a se humili pietate removentes, eis in quem crederent annuntiaverunt Deum.«---Et post pauca: »Quaecunque igitur mortalis potestas, quantalibet virtute praedicta, si nos diligit sicut seipsam ei vult esse subditos, ut beati simus, cui et ipsa subdita beata est. Si ergo non colit Deum, misera est, quia privatur Deo. Si autem colit Deum, non vult se coli pro Deo: illi enim potius divinae sententiae suffragatur, et dilectionis viribus favet, quia scriptum est: Sacrificans diis, eradicabitur, nisi Domino soli. Nam ut [Col. 1312A] alia nunc taceam, quae pertinent ad religionis obsequium, quo colitur Deus, sacrificium certe nullus hominum est, qui audeat dicere deberi nisi Deo.«

Item idem in psalmo XCVI, inter caetera: »Homines autem sanctos attendite, qui sunt similes angelis. Cum inveneris hominem aliquem sanctum servum Dei, si volueris illum colere et adorare pro Deo, prohibet te, non vult sibi arrogare honorem Dei, non vult tibi esse pro Deo, sed tecum esse sub Deo.«---Et post pauca: »Sic et sancti angeli illius gloriam quaerunt quem diligunt, ad ejus cultum, ad ejus orationem, ad ejus contemplationem, omnes quos diligunt rapere et inflammare student, ipsum illis annuntiant non se, quoniam angeli sunt, et quia milites sunt, non norunt gloriam quaerere nisi imperatoris sui.«---Item post pauca: »Nemo dicat: Timeo ne irascatur mihi angelus, si non illum colo pro deo meo. Tunc tibi irascitur, quando ipsum colere volueris: bonus est enim, et [Col. 1312B] Deum amat; quomodo daemones irascuntur, si non colantur, sic angeli indignantur, si pro Deo colantur.«

Item lib. X de Civitate Dei: »Non itaque debemus metuere ne in mortales et beatos uni Deo subditos, non eis sacrificando offendamus, quod enim non nisi uni vero Deo deberi sciunt, cui et ipsi adhaerendo beati sunt, procul dubio neque per ullam significantem figuram, neque per ipsam rem, quae sacramentis significatur, exhiberi sibi volunt. Daemonum est haec arrogantia, superborum atque miserorum, a quibus longe diversa est pietas subditorum Deo.«---Item idem in eodem: »Nos autem martyribus nostris non templa sicut diis, sed memorias sicut hominibus mortuis, quorum apud Deum vivum species fabricamus; nec ibi erigimus altaria, in quibus sacrificemus martyribus, sed uni Deo, et martyrum et nostro, ad quod sacrificium sicut homines Dei, qui mundum in ejus confessione vicerunt, [Col. 1312C] suo loco, vice et ordine nominantur. Non tamen a sacerdote, qui sacrificat, invocantur, Deo quippe non ipsis sacrificat, quamvis in memoria sacrificet corum, quia Dei sacerdos est, et non illorum; ipsum vero sacrificium corpus est Christi, quod non offertur ipsis, quia hoc sunt et ipsi.«

Item Augustinus in sermone evangelico de potestate quam dedit daemonibus ut abirent in porcos: »Noli inclinari angelis, ut eis sacrificandum putes, nec bonis et sanctis: nolunt enim, quando facis, non te diligunt; diligunt autem, si cum eis adores quem adorant.«

Item idem in libro de Quantitate animae: »Homo autem quilibet alius quanquam sapientissimus et perfectissimus, vel prorsus quaelibet anima rationis compos atque beatissima est amanda tantummodo atque imitanda est, eique pro merito atque ordine quod ei congruit deferendum. Nam Dominum Deum tuum adorabis, et illi soli servies.«

Origenes in Epistola ad Romanos: »Cum possent [Col. 1312D] homines Deum agnoscere ab ejus cultu declinantes ad imagines hominum adorandas et animalium, deverterunt. Ut enim breviter et omni in unum collecta definitione dicamus, adorare alium praeter Patrem et Filium et Spiritum sanctum, impietatis est crimen.«

Item Augustinus in libro de vera Religione: »Non sit ergo nobis religio cultus corporum aetheriorum atque coelestium, sed ejus, cujus contemplatione beati sunt. Neque enim et nos videndo angelum beati sumus, sed videndo veritatem, qua etiam ipsos diligimus angelos, nec invidemus, quod ea paratiores, et nullis molestiis interpedientibus perfruuntur, sed magis eos diligemus, quoniam et nos tale aliquid sperare a communi Domino jussi sumus. Quare honoramus eos charitate, non servitute, nec eis templa constituimus: nolent enim sic honorari a nobis, quia nos ipsos, cum boni sumus, templa summi Dei esse noverunt.«

[Col. 1313A] Item ipse in libro VIII de Civitate Dei: »Sane nec martyribus templa, sacerdotia, sacra et sacrificia constituimus, quoniam non ipsi, sed Deus eorum nobis est Deus; honoramus sane memorias eorum tanquam sanctorum hominum Dei, qui usque ad mortem corporum suorum pro veritate certarunt, ut innotesceret vera religio, falsis fictisque convictis, quod etiamsi qui antea sentiebant timendo reprimebant. Quis autem audivit aliquando fidelium stantem sacerdotem ad altare, et jam super sanctum corpus martyris ad Dei honorem cultumque constructum dicere in precibus: Offero tibi sacrificium, Petre, vel Paule, vel Cypriane, cum apud eorum memorias offeratur Deo, qui eos et homines et martyres fecit, et sanctis suis angelis coelesti honore sociavit? ut ea celebritate et Deo vero de illorum victoriis gratias agamus, et nos ad imitationem talium coronarum atque palmarum eodem invocato in auxilium ex illorum memoriae renovatione adhortemur. Quaecunque igitur [Col. 1313B] adhibentur religiosorum obsequia in martyrum locis, ornamenta sunt memoriarum, non sacra vel sacrificia mortuorum tanquam deorum.«

Hieronymus ad Riparium presbyterum: »Acceptis primum litteris tuis, non respondere superbiae est, respondere temeritatis. De his enim rebus interrogas, quae et proferre et audire sacrilegium est. Ais Vigilantium, qui hoc vocatur nomine, nam Dormitantius rectius diceretur, os fetidum rursus aperire, et putorem spurcissimum contra sanctorum martyrum proferre reliquias, et nos, qui eas suscepimus, appellare cinerarios et idololatras, qui mortuorum hominum ossa veneramur. O infelicem hominem, et omni lacrymarum fonte plangendum, qui haec dicens non se intelligit esse Samaritam et Judaeum, qui corpora mortuorum pro immundis habent, et etiam vasa quae in eadem domo fuerint pollui suspicantur, sequentes occidentem litteram, et non spiritum vivificantem. Nos autem non dico martyrum reliquias, sed ne solem quidem et lunam, non angelos, [Col. 1313C] non archangelos, non seraphim, non cherubim, et omne nomen quod nominatur, et in praesenti saeculo et in futuro colimus et adoramus, ne serviamus creaturae potius quam creatori, qui est benedictus in saecula. Honoramus autem reliquias martyrum, ut eum cujus sunt martyres adoremus; honoramus servos, ut honor servorum redundet ad Dominum, quia qui vos suscipit, me suscipit.«---Idem ipse adversus Vigilantium. »Quis enim, o insanum caput, aliquando martyres adoravit? Quis hominem putavit Deum? nonne Paulus et Barnabas, cum Lycaonibus Jupiter et Mercurius putarentur, et eis vellent hostias immolare (Act. XIV), sciderunt vestimenta sua, et se homines esse dixerunt, non quo meliores non essent olim mortuis hominibus Jove atque Mercurio, sed quod sub gentilitatis errore honor eis Deo debitus deferretur, quod et de Petro legimus, qui Cornelium se adorare cupientem, manu sublevavit et dixit: Surge, nam et ego homo sum.« (Act. X.)

[Col. 1313D] Augustinus in libro de Solutione quaestionum, capite 3: »Proinde sicut impia superbia sive hominum sive daemonum, sibi hos divinos honores exhiberi vel jubet vel cupit, ita pia humilitas vel hominum vel angelorum sanctorum, haec sibi oblata recusavit, et cui deberentur ostendit.«

In libro XIX de Civitate Dei dicit Augustinus: »Sed Deus ille quem coluerunt sapientes Hebraeorum, et jam coelestibus sanctis angelis et virtutibus Dei, quos beatissimos tanquam cives in hac nostra peregrinatione mortali veneramur et amamus, sacrificari vetat et coli, intonans in lege sua, sacrificans diis eradicabitur.«



CAPUT VI.

Haec contra eos qui annorum numero superstitionem imaginum vindicare volunt, consuetudinem sequi cupiunt potius quam veritatis auctoritatem.

Augustinus in libro Quaestionum Veteris et Novi [Col. 1314A] Testamenti: »Irrationabile, inquit, vulgus, aut apparentes umbras, aut daemonia, aut simulacra mortuorum, ut deos colere coeperunt. Quae res in consuetudine vetustatis deducta arbitratur rationis sibi veritatem posse defendi, cum veritatis ratio non ex consuetudine atque ex vetustate, sed ex Deo sit, quia non vetustate Deus probatur, sed aeternitate: quamobrem fides non coepta res, sed sine initio est. In Deum enim credere nostrum incipere est: nam quod creditur aeternum est.«---Et post pauca: »Quod colunt pagani post Deum est, opus post opificem est; pagani colunt opera, nos opificem, illi creaturam, nos creatorem. Factus homo coepit venerari suum conditorem, quia et dignum est, et causa hoc exegit.«

Jeremias propheta: Post Baalim, inquit, abierunt, quos didicerunt a patribus suis. Unde Hieronymus: »Ergo nec parentum, nec majorum error sequendus est, sed auctoritas Scripturarum, et Dei docentis imperium.«

[Col. 1314B] Augustinus in psalmum CXIII: »Videntur autem sibi purgatioris esse religionis, qui dicunt, nec simulacrum, nec daemonium colo, sed effigiem corporalem ejus rei signum intueor quam colere debeo.«---Item post pauca: »Audent respondere, non ipsa corpora colere, sed quae illis regendis praesident numina.«

Si enim, sicut praemissa sanctorum patrum documenta declarant, sancti angeli et sancti viri non sunt colendi nec adorandi, hoc enim et ipsi refugiunt, sed sola charitate, non autem servitute honorandi, nec sanctis martyribus templa, sacra et sacrificia, sed soii Deo constituenda, praesertim cum honorandi sint propter imitationem, non adorandi propter religionem, qua ratione antiqua auctoritate adoratio, incensum, luminaria, et caetera, quae in epistola Graecorum annumerantur eis exhibenda sunt? Quapropter omissa omni superstitione convenit sanctae catholicae et apostolicae Ecclesiae religioni [Col. 1314C] erga sanctorum imagines hanc discretionem tenere, sicut eximius doctor beatus papa Gregorius docuit, et in suis scriptis nobis tenendum sequendumque reliquit.



CAPUT VII.

Ne igitur ex superstitione aut ex qualibet alia occasione scandala infirmioribus fratribus provenire possent, hoc summopere sancti viri provida consideratione vitare studuerunt, et dictis factisque suis nobis vitandum usquequaque evidenter ostendunt.

Hinc enim beatus Augustinus in libro IV de Civitate Dei: »Majores, inquit, nostri, superstitionem a religione separaverunt.«

Item idem in libro X de Civitate Dei ejusdem operis: »Legimus serpentum morsus mortiferos poenam justissimam peccatorum in ligno exaltato atque prospecto aeneo serpente sanatos, ut et populo subveniretur afflicto, et mors morte destructa, vel ut crucifixae mortis similitudine signaretur. Quem sane serpentem [Col. 1314D] propter facti memoriam reservatum, cum postea populus errans tanquam idolum colere coepisset, Ezechias rex religiosa potestate Deo serviens cum magna pietatis laude contrivit.«

Tale quid et beatum Epiphanium virum sanctissimum et doctissimum zelo divino succensum, in epistola quam ad Joannem Constantinopolitanum episcopum scribit, et beatus Hieronymus de Graeco in Latinum sermonem transtulerat, legimus fecisse:

»Audivi, inquit, quosdam murmurare contra me, quando simul pergebamus ad sanctum locum qui vocatur Bethel, ut ibi collectam tecum ex more ecclesiastico facerem, et venissem ad villam quae dicitur Anablata, vidissemque ibi praeteriens lucernam ardentem, et interrogassem qui locus esset, didicissemque esse ecclesiam, et intrassem ut orarem, inveni ibi velum pendens in foribus ejusdem ecclesiae, tinctum atque depictum, et habens imaginem quasi Christi, vel sancti cujusdam. Non enim satis memini [Col. 1315A] cujus imago fuerit. Cum ergo hoc vidissem in ecclesia Christi contra auctoritatem Scripturarum hominis pendere imaginem, scidi illud, et magis dedi consilium custodibus ejusdem, ut pauperem mortuum eo obvolverent et efferrent, illique contra murmurantes dicerent, si scindere voluerit, justum erat ut aliud daret velum, atque commutaret; quod cum audissem me daturum esse pollicitus sum, et illico se missurum; paululum autem morarum fuit in medio, dum quaero optimum velum pro eo mittere, arbitrabar enim de Cypro mihi esse mittendum. Nunc autem misi quod potui reperire, et precor ut jubeas presbytero ipsius loci suscipere velum a lectore, quod a nobis missum est, et deinceps praecipere in ecclesia Christi istiusmodi vela, quae contra religionem nostram veniunt non appendi.«

Nam et beatus Paulus apostolus in Epistola prima ad Corinthios ob scandalum infirmiorum fratrum vitandum ita scripsit: De his autem quae idolis sacrificantur, scimus quia omnes scientiam habemus, et [Col. 1315B] quia idolum nihil est. Quod beatus Ambrosius ita exponit: »Hi, inquit, inflati erant per scientiam, qui idolo contra salutem fratrum imperitorum carnes sacrificatorum edebant, scientes licere carnem edere, et quod nihil est idolum, ideo non contaminari edentem, hi scandalum fratribus erant charitatem prae oculis non habentes, quia plus erat carnem contemnere, quam fratri scandalum facere.«---Et post pauca: »Propter quod si esca scandalizat fratrem meum, non manducabo carnem in aeternum, ut non fratrem meum scandalizem, in tantum charitati studendum docet, ut licita pro illicitis habeantur, ne obsint fratri; quantum enim mali est per illicita non delinquere, et per ea quae concessa sunt offendere, ut lex servetur in illicitis, et in licitis non custodiatur, dum inconsiderate edunt.«

Ubi beatus Apostolus dicit: Omnia mihi licent, sed non omnia expediunt. Quod beatus Augustinus ita exponit: »Potest ergo aliquid licere et non expedire. [Col. 1315C] Expedire autem quod non licet non potest, ac per hoc non omnia licita expediunt, omnia autem illicita non expediunt. Sunt quippe licita, quae non expediunt, sicut Apostolo teste didicimus (I Cor. VI et X), sed id quod inter illicitum est, et ideo non expedit, atque quod licitum est, nec tamen expedit, quid intersit, aliqua universali regula diffinire difficile est.«---Et infra: »Quapropter quia verum dixisse apostolum dubitare non possumus, et aliqua peccata esse licita dicere non audemus, restat ut dicamus fieri aliquid, quod non expediat, et tamen si licitum est, non esse peccatum, quamvis quoniam non expedit, non sit utique faciendum.«---Et post pauca: »Ut igitur si possumus enitamur inter id quod licet et non expedit, et id quod non licet atque ideo nec expedit, aliquo certo fine distinguere, ea mihi videntur licere, et non expedire, quae per justitiam quidem quae coram Deo est permittuntur, sed propter offensionem hominum ne impediantur a salute vitanda sunt, ea vero non licere et ideo non expedire, [Col. 1315D] quae sic ipsa justitia vitantur, ut facienda non sint, etiamsi ab eis, quibus in notitiam fuerint perlata non laudentur.«---Item post pauca: »Expedit tunc, quando non solum per justitiam quae coram Deo est permittitur, sed etiam hominibus nullum ex hoc impedimentum salutis infertur. Tunc autem non expedit id quod licitum est, quando permittitur quid, sed usu ipsius potestatis affert impedimentum salutis.«

Haec ideo inseruntur, ut hi qui imagines erigunt memoriae causa et amoris, illud caveant, ne quod ab illis forte devote et licite fit, infirmis in scandalum evenire contingat, ut sic suae devotioni satisfaciant, quatenus salutem infirmorum non obliviscantur, et infirmam conscientiam fratrum, occasione superstitionis praebendae, commaculent.



CAPUT VIII.

Propter eos autem qui sibi ob hoc suffragari ad [Col. 1316A] adorationem imaginum putant, quod dicunt adorasse Jacob Joseph filium suum, vel certe adorasse fastigium virgae ejus, necessarium duximus, qualiter id a beato Hieronymo et beato Augustino exponatur subnectendum.

Scribit itaque beatus Hieronymus in libro Hebraicarum Quaestionum: »Postquam, inquit, juraverat ei filius, securus de petitione quam rogaverat, adoravit Deum coram caput lectuli sui; sanctus et Deo deditus vir, oppressus senectute, habebat lectulum positum, ut ipse jacentis habitus absque difficultate ulla ad orationem esset paratus.«

Augustinus in libro Quaestionum in Genesin, cap. 62: »Quod habent Latini codices, et adoravit super caput virgae ejus, nonnulli emendantes habent adoravit super caput virgae suae, vel in capite virgae, suae, sive in cacumen, vel super cacumen. Fallit enim eos Graecum verbum, quod eisdem litteris scribitur, sive ejus, sive suae, sed accentus dispares sunt, et ab eis qui ista noverunt in codicibus non contemnuntur. Valent [Col. 1316B] enim ad magnam discretionem, quamvis et unam plus litteram habere posset, et si esset suae, ut non esset , sed , ac per hoc merito quaeritur, quid sit hoc quod dictum est. Nam facile intelligeretur senem, qui virgam ferebat, eo more quo illa aetas baculum solet, ut se inclinavit ad Dominum adorandum, id utique fecerit super cacumen virgae suae, quam sic ferebat, ut super eam caput inclinando adoraret Deum. Quid est ergo, adoravit super cacumen virgae ejus, id est, filii sui Joseph, et is forte tulerat ab eo virgam, quando ei jurabat idem filius, et dum eam tenet post verba jurantis nondum illam redditam, mox adoravit Deum. Non enim pudebat eum ferre tantisper insigne potestatis filii sui, ubi figura magnae rei futurae designabatur, quamvis in Hebraeo facillima hujus quaestionis absolutio esse dicatur, ubi scriptum perhibent, et adoravit Israel ad caput lecti, in quo utique senex jacebat, et sic positum habebat, ut in eo sine labore quando vellet adoraret.«



CAPUT IX.
[Col. 1316C]

Contra illos qui hoc se adjuvare putant quod dicitur in Regum, quia adoravit Nathan propheta David, aliquid respondendum est.

De hac enim adoratione ita beatus Gregorius in libro X Explanationum in Job loquitur: »Pene ergo lex Dei multiplex dicitur, quia nimirum cum una eademque sit charitas, si mentem plene ceperit, hanc ad innumera opera multiformiter accendit, cujus diversitatem breviter exprimimus, si in electis singulis bona illius perstringendo numeremus. Haec namque per Abel et electa Deo munera obtulit, et fratris gladium non reluctando toleravit. Haec Enoc et inter homines vivere spiritualiter docuit, et ad sublimem vitam ab hominibus etiam corporaliter abstraxit.«---Et paulo post: »Haec Nathan, et contra peccantem regem auctoritate liberae increpationis sustulit, et cum regis culpa deesset, in petitione humiliter stravit. Claret namque quod talis esset [Col. 1316D] haec adoratio, sicut et nos ante honorabiliores personas, cum eas salutamus, prosternimur humilitatis gratia, et eas adorasse dicimur, dum eis nullum divini honoris cultum exhibemus, eodemque modo adorasse Jacob Esau fratrem suum haud dubium non est.«



CAPUT X.

Contra illos etiam qui imagines adorare se profitentur, quia sacra ab illis nuncupantur, et sacris vasis eas aequiparant, aliquid dicendum est.

Augustinus in psalmum CXIII: »Simulacra, inquit, gentium argentum et aurum, sed Deus fecit argentum et aurum, opera, inquit, manuum hominum. Hoc enim venerantur, quod ipsi ex auro argentoque fecerunt, sed enim et nos pleraque instrumenta et vasa, ex hujuscemodi materia, vel metallo habemus in usu celebrandorum sacramentorum, quae ipso ministerio consecrata sancta dicantur, et in ejus honore [Col. 1317A] cui pro salute nostra inde servitur. Et sunt profecto etiam ista instrumenta vel vasa quid aliud quam opera manuum hominum? Verumtamen nunquid os habent et non loquuntur, nunquid oculos et non videbunt, nunquid eis supplicamus, quia per eas supplicamus Deo? illa maxima causa est impietatis insanae, quod plus valet in affectibus miserorum viventi similis forma, quae sibi officit supplicari, quam quod eam manifestum est non esse viventem, ut debeat a vivente contemni.«



CAPUT XI.

Contra eos etiam dicendum est qui pro imaginum adoratione duo cherubim assumunt in testimonium, quae in signo mysterii ducta fuerunt.

Unde beatus Augustinus in libro de Doctrina Christiana tertio, inter caetera, inquit: »Miserabilis est animae servitus signa pro rebus accipere, et supra creaturam corpoream, oculum mentis ad hauriendum aeternum lumen levare non posse, quae tamen servitus [Col. 1317B] in Judaeorum populo longe a caeterarum gentium more distabat, quando quidem rebus temporalibus ita subjugati erant, ut unus eis in omnibus commendaretur Deus, et quanquam signa rerum spiritalium pro ipsis rebus observarent nescientes quo referrentur, id tamen insitum habebant, quod tali servitute uni omnium, quem non videbant, placerent Deo, quam custodiam tanquam sub paedagogo parvulorum fuisse scribit apostolus, et ideo qui talibus signis pertinaciter inhaeserunt, contemnentem ista Dominum, cum jam tempus revelationis eorum venisset, ferre non potuerunt, atque inde calumnias, quod sabbato curasset, moliti sunt principes eorum populusque signis illis tanquam rebus astrictus, non credebat Deum esse, vel a Deo venisse, qui ea sicut a Judaeis observabantur, nolebat attendere, sequi crediderunt, ex quibus facta est prima ecclesia Hierosolymitana, satis ostenderunt, quanta utilitas fuerit eo modo sub paedagogo custodiri, ut signa, quae temporaliter [Col. 1317C] imposita erant servientibus, ad unius Dei cultum, qui fecit coelum et terram opinionem observantium religarent. Si ergo signum utiliter institutum pro ipsa re sequi, cui significandae institutum est, carnalis est servitus, quanto magis inutilium rerum signa instituta pro rebus accipere, quae si retuleris ad ea ipsa quae his significantur eisque colendis animum obligaveris, nihilominus servili carnalique onere atque velamine non carebis. Quamobrem Christiana libertas eos quos invenit sub signis utilibus tanquam prope inventos interpretatis signis, quibus subditi erant, elevatos ad eas res quarum signa sunt liberavit. Ex his factae sunt ecclesiae sanctorum Israelitarum: quos autem invenit sub signis inutilibus, non solum servilem operationem sub talibus signis, sed etiam ipsa signa frustravit, removitque omnia, ut a corruptione multitudinis simulacrorum deorum, quam saepe ac proprie Scriptura fornicationem vocat, ad unius Dei cultum gentes converterentur, nec sub [Col. 1317D] ipsis jam signis utilibus serviturae, sed exercitaturae potius animum in eorum intelligentia spiritali. Sub signo enim servit, qui operatur aut veneratur aliquam rem significantem, nesciens quid significet; qui vero aut operatur aut veneratur utile signum divinitus institutum, cujus vim significationemque intelligit, non hoc veneratur quod videtur et transit, sed illud potius quo talia cuncta referenda sunt. Talis autem homo spiritalis et liber est, etiam tempore servitutis, quo carnalibus animis nondum oportet signa illa revelari, quorum jugo edomandi sunt: tales autem spiritales erant patriarchae et prophetae, omnesque in populo Israel, per quos nobis sanctus Spiritus, ipsa Scripturarum et auxilia et solatia ministravit. Hoc vero tempore posteaquam resurrectio Domini nostri manifestissimum judicium nostrae libertatis illuxit, ne eorum quidem signorum, quae jam intelligimus, operatione gravi onerati sumus, sed quaedam pauca pro multis eademque factu facillima, et intellectu augustissima, [Col. 1318A] et observatione castissima, ipse Dominus et apostolica tradidit disciplina, sicuti est baptismi sacramentum et celebratio corporis et sanguinis Domini, quae unusquisque cum percipit quo referantur imbutus agnoscit, ut ea non carnali servitute, sed spiritali potius libertate veneretur; ut autem litteram sequi et signa pro rebus quae his significantur accipere servilis infirmitatis est, ita inutiliter signa interpretari male vagantis erroris. Qui autem non intelligit quid significet signum, et tamen signum esse intelligit, nec ipse premitur servitute: melius est autem vel premi incognitis, sed utilibus signis, quam inutiliter ea interpretando a jugo servitutis eductam cervicem laqueis erroris inserere.«



CAPUT XII.

De cultu debito quem Graeci latriam dicunt, vel religione cultuque quae uno vocabulo Graeci thresciam vocant, vel quod non sit manufactum colendum nec [Col. 1318B] adorandum.

Augustinus in libro X de Civitate Dei: »Hic est enim divinitati vel, si expressius dicendum est, deitati debitus cultus, propter quem uno verbo significandum, quoniam mihi satis idoneum non occurrit Latinum Graeco, ubi necesse est insinuo quod velim dicere. Latriam, quippe nostri ubicunque sanctarum Scripturarum positum est, interpretati sunt servitutem; sed ea servitus quae debetur hominibus secundum quam praecepit Apostolus servis dominis suis subditos esse debere, alio nomine Graece nuncupari solet. Latria vero secundum consuetudinem qua locuti sunt qui nobis divina eloquia condiderunt, aut semper, aut tam frequenter, aut pene semper ea dicitur servitus, quae pertinet ad colendum Deum. Proinde si tantummodo cultus ipse dicatur, non soli Deo deberi videtur; dicimur enim colere etiam homines, quos honorifica vel recordatione, vel praesentia frequentamus, nec solum ea quibus nos religiosa [Col. 1318C] humilitate subjicimus, sed quaedam etiam quae subjecta sunt nobis perhibentur coli. Nam ex hoc verbo, et agricolae, et coloni, et incolae vocantur, et ipsos deos non ob aliud appellant coelicolas, nisi quod coelum colant, non utique venerando, sed inhabitando tanquam coeli quosdam colonos, non sicut appellantur coloni, qui conditionem debent genitali solo propter agriculturam sub dominio possessoris, sed sicut ait quidam Latini eloquii magnus auctor:

Urbs antiqua fuit, Tyrii tenuere coloni.
VIRGIL. Ab incolendo enim colonos vocavit, non ab agricultura. Hinc et civitates a majoribus civitatibus, vel populorum examinibus conditae coloniae nuncupantur; ac per hoc cultum quidem non deberi nisi Deo propria quadam notione verbi hujus omnino verissimum est.«

Item Augustinus libro Locutionum in Genesi, de lapide quem erexit Jacob, ita dicit: »Quod statuit [Col. 1318D] lapidem Jacob quem sibi ad caput posuerat, constituit eum titulum et perfudit illum oleo, non aliquid idololatriae simile fecit, non enim vel tunc vel postea frequentavit lapidem adorando vel ei sacrificando, sed signum fuit in prophetia evidentissima constitutum, quae pertinet ad unctionem, unde Christi nomen a chrismate est.«---Post pauca: »Sumpsit autem Jacob lapidem, et constituit eum titulum. Diligenter animadvertendum est, quomodo istos titulos in rei cujusque testimonium constituebant, non ut eos pro diis colerent, sed ut aliquid significarent.«



CAPUT XIII.

Contra eos etiam qui eadem auctoritate in illa synodo Graecorum se imagines adorare professi sunt, sicut et vivificam crucem debito honore et trophaeo virtutis, pauca inserenda necessarium judicavimus, ut convincantur non se hac occasione suae superstitioni posse suffragari.

[Col. 1319A] De cruce, ecclesiastica Historia panxit capit. IX de Constantino: »Erat quidem jam tunc Christianae religionis fautor verique Dei venerator, nondum tamen, ut est solemne nostris initiari, signa Dominicae passionis acceperat. Cum igitur anxius et multa secum de imminentis belli necessitate pervolvens iter ageret, atque ad coelum saepius oculos elevaret, et inde sibi divinum precaretur auxilium, vidit per soporem ad orientis partem in coelo signum crucis igneo fulgure rutilare, cumque tanto visu fuisset exterritus, ac novo perturbaretur aspectu, astare sibi vidit angelos dicentes: Constantine, in hoc vince. Tum vero laetus redditus, et de victoria jam securus, signum crucis, quod in coelo viderat, in sua fronte designat, et ita coelitus invitatus ad fidem, non mihi videtur illo inferior, cui similiter de coelo dictum est: Saule, Saule, quid me persequeris? ego sum Jesus Nazarenus (Act. IX), nisi quia hic non adhuc persequens, sed etiam exconsequens invitatur. Exin [Col. 1319B] signum, quod in coelo sibi fuerat demonstratum, in militaria vexilla transformat, ac Labarum, quem dicunt, in speciem crucis Dominicae exaptat, et ita armis vexillisque religionis instructus, adversum impiorum arma proficiscitur. Sed et in dextra sua manu signum nihilominus crucis ex auro fabrefactum habuisse perhibetur.«

Item in Tripartita Historia, libro I, cap. 4: »In his igitur sollicitudinibus constitutus in somno, vidit crucis signum coelo splendide collocatum, mirantique visionem adfuerunt angeli dicentes: O Constantine, in hoc vince. Fertur autem et ipsum Christum apparuisse ei, signum crucis monstrasse ac praecepisse, ut figuram similem faceret, et in praeliis auxilium hoc haberet, quo victoriae jura conquireret. Eusebius itaque Pamphili, cum jurejurando ipso imperatore dicente audisse se refert, quia circa meridiem declinante jam sole crucis signum ex lumine factum et scripturam conservatam ei dicentem, in hoc vince, vidisset ipse et milites qui cum eo tunc essent. [Col. 1319C] Pergenti namque aliquo cum exercitu, per iter hoc in quo ei miraculum est ostensum, dumque cogitaret quid esset, nox supervenit et dormienti Christus apparuit cum signo quod vidit in coelo, jussitque ut fieret ejus signi figuratio, quae foret auxilium in congressibus praeliorum.«

Legitur in eodem libro, cap. 5: »Hoc enim signum bellicum inter alia pretiosius erat, eo quod imperatorem praecedere et adorari eum a militibus moris esset. Unde praecipue Constantinum reor nobilissimum decus imperii Romani in signum mutasse crucis, ut frequenti visione atque cura desuescerent a priore more subjecti, et eum solum arbitrarentur Deum, quem coleret imperator, et quo duce et auxiliatore uterentur adversus hostes. Semper enim hoc signum proponebatur ante ordines universos, quod maxime laborantibus aciebus in praeliis adesse praecipiebat. Constituit itaque certos signiferos, qui in eo laborarent, quorum opus erat ut vicibus humeris [Col. 1319D] eum veherent, et omnes acies ita lustrarent. Fertur enim quod aliquando quidam ferens hoc signum repente hostibus invadentibus expavisset, dedissetque illud alteri vehendum, cumque se de praelio subtraxisset, et jacula declinasset, subito percussus interiit; ille vero qui sacrum suscepit trophaeum, multis se jaculantibus permansit illaesus: mirabiliter enim divina regente virtute, sagittae hostium figebantur in signo, a signifero autem protinus inter pericula evolabant. Dicitur autem neque alium quam hujus signi ministrum, ut solet, in bello vulnere mortuum, aut cladem captivitatis perpessum.«---Item in eodem libro II, cap. 18: »Dicitur autem quia etiam mortuus crucis tactu surrexit. De hoc ligno sibylla dixit apud paganos,

O ter beatum lignum in quo Deus extensus est.«
Item in eodem libro, cap. 9: »Audivi enim et Probianum virum in palatio habentem militiam medicorum, [Col. 1320A] crudeli podagra passione detentum ibi doloribus liberatum, eique apparuisse sanctam mirabiliter visionem. Cum enim dudum paganus esset factus, postea Christianus, aliquatenus dogma sequebatur, totius vero salutis causam, id est, sacratissimam crucem nolebat adorare. Hanc habenti sententiam divina virtus apparens signum monstravit crucis, quod erat positum in altario ejus ecclesiae, et aperte palam fecit, quia ex quo crucifixus est Christus, omnia quae ad utilitatem humani generis facta sunt, quolibet modo praeter virtutem adorandae crucis gesta non essent, neque ab angelis sanctis, neque a piis hominibus.«---Legitur in eodem libro II, cap. 46: »Ea siquidem tempestate plurimi inter episcopos effulgebant, sicut Donatus curiae Epyri, de quo dum provinciales miracula multa testentur, maximum tamen est quod de dracone gessit. Is enim circa pontem in via publica jacens cibum habebat, oves, capras, equos, boves et homines arripiens devorabat. [Col. 1320B] Ad quam bestiam Donatus sine gladio, sine quolibet jaculo veniens, dum illa levasset caput, quasi voratura virum, tunc ille vexillum crucis ante faciem ejus digito designans in aere, in os ejus exspuit, bestia vero sputum mox ore suo suscipiens exspiravit.«

Joannes Chrysostomus in homilia 11 de Cruce et Latrone: »Hodierna die noster Dominus pependit in cruce, et nos festivitate eximia laetitiam celebramus, ut discamus crucem totius spiritalis gratulationis esse substantiam. Etenim ante ipsum, vocabulum crucis poena fuit, sed nunc ad gloriam nuncupatur, antea condemnationis ferebat horrorem, nunc salutis indicium est. Crux enim nobis totius beatitudinis causa est: haec nos a caecitate liberavit erroris, haec et ex tenebris reddidit luci, haec ebellatos quieti sociavit, haec alienatos Deo conjunxit, longe constitutos proximos praesentavit, haec peregrinantes cives ostendit, haec discordiae amputatio est, haec pacis firmamentum, haec bonorum omnium abunda largitio.«---Et post [Col. 1320C] pauca in eadem homilia: »Volo et alia ratione cognoscas, crucem suam non reliquit in terra, sed secum eam levavit ad caelum. Sed, ais, hoc unde demonstratur? Et ideo audivi, quod cum ipsa veniet, cum ipsa secundum gloriam suam praesentiam faciet, ideo gloriosam crucem nuncupavit.«---Item post pauca in eadem homilia: »Et tunc signum videbitur Filii hominis in coelo (Luc. XXI). Vidisti gloriam signi, id est, crucis, solis lumen reddetur obscurum, lunae non dabitur gratia, sed illud radiabit et lucet, et sicut imperatorem regalis pompa praecedit, et militaris ordo praeeunte vexilla humeris portare consueverunt, et his ejus declaratur adventus, sic Domino de coelo veniente, angelorum coetus et archangelorum multitudo, illud signum humeris portant excelsis, et regalem nobis adventum nuntiant. Sola enim Christi crux est, quae dissolvit tenebras, et regnum daemonum dissipavit, et omnem terrorem malignantium abstulit, crux sanctitatem providit, crux nobis sol justitiae facta est, [Col. 1320D] ut illuminati misericordia ejus glorificemus Patrem, et Filium, et Spiritum sanctum in saecula saeculorum Amen.«

Item Joannes Chrysostomus in homilia 13, de Cruce Dominica. »Et si nosse desideras, charissime, virtutem crucis, et quanta ut possum ad ejus laudem dicere, audi:

»Crux spes Christianorum, crux resurrectio mortuorum, crux caecorum dux, crux desperatorum via, crux claudorum baculus, crux consolatio pauperum, crux refrenatio divitum, crux destructio superborum, crux male viventium poena, crux adversus daemonas triumphus, crux devictio diaboli, crux adolescentum paedagogus, crux sustentatio inopum, crux spes desperatorum, crux navigantium gubernator, crux periclitantium portus, crux obsessorum murus, crux pater orphanorum, crux defensor viduarum, crux justorum consiliarius, crux tribulatorum quies, crux parvulorum custos, crux virorum caput, crux senum [Col. 1321A] finis, crux lumen in tenebris sedentium, crux regum magnificentia, crux scutum perpetuum, crux insensatorum sapientia, crux libertas servorum, crux imperatorum philosophia, crux lex impiorum, crux prophetarum praecentio, crux annuntiatio apostolorum, crux martyrum gloriatio, crux monachorum abstinentia, crux virginum castitas, crux gaudium sacerdotum, crux Ecclesiae fundamentum, crux orbis terrae cautela crux templorum destructio, crux idolorum repulsio, crux scandalum Judaeorum, crux perditio impiorum, crux invalidorum virtus, crux aegrotantium medicus, crux emundatio leprosorum, crux paralyticorum requies, crux esurientium panis, crux sitientium fons, crux nudorum protectio. Nuditatem autem cum dixero, non corpoream aestimes sed infidelitatis per poenam; cum autem in Christum crediderit, vestitus invenietur.«

Item Augustinus in libro XXII de Civitate Dei. »In Carthagine Innocentia religiosissima femina de primariis [Col. 1321B] ipsius civitatis, in mamilla cancrum habebat. Hujus morbi, ut ferunt, omnis omittenda est curatio. Haec illa a perito medico acceperat, et ad solum Deum se orando converterat. Admonetur in somnis propinquante Pascha, ut in parte feminarum observantia ad baptisterium quaecunque illi baptizata primitus occurrisset, signaret ei locum; signum crucis Christi fecit, confestim sanitas consecuta est.«

Sedulius in libro IV Paschalis carminis:

Pax crucis ipse fuit, violentaque robora membris
Illustrans propriis poenam vestivit honore,
Suppliciumque dedit signum magis esse salutis,
Ipsaque sanctificans in se tormenta beavit.
Neve quis ignoret speciem crucis esse colendam,
Quae Dominum portavit ovans ratione potenti,
Quatuor inde plagas quadrati colligit orbis:
Splendidus auctoris de vertice fulget Eous,
Occiduo sacrae labuntur sidere plantae,
Arcton dextra tenet, medium leva subrigit axem,
[Col. 1321C] Cunctaque de membris vivit natura creantis,
Et cruce complexum Christus regit undique mundum.

Item Paulinus in libro VIII Natalis Felicis:

Nos crucis invictae signum et confessio munit
Armatique Deo mentem, non quaerimus arma
Corporis, et quanquam membris videamur inermes,
Arma tamen gerimus, quibus et sub pace serena
Contra incorporeos animis decernimus hostes.

Item idem in libro X:

Ipse domum remeans modicum, sed grande saluti
De crucis aeternae sumptum mihi fragmine lignum,
Promo tenensque manu adversis procul ingero flammis
Et clypeum retinens pro pectore quo tegerem me,
Arceremque hostem collato umbone relisum,
Credite, nec donate mihi, et reddite Christo
Grates, et justas date laudes omnipotenti:
Nostra salus etenim in cruce Christi et nomine constat,
Inde fides nobis et in hac cruce nixa periclo,
[Col. 1321D] Profuit, et nostram cognovit flamma salutem.
Nec mea vox aut dextra illum, sed vis crucis ignem
Terruit, inque loco, de quo surrexerat ipso,
Ut circumseptam praescripto limite flammam
Sidere, et exstingui fremitu moriente coegit,
Et cinere exortam cineri remeare procellam.
Quanta crucis virtus, ut se natura relinquat,
Omnia ligna vorans ligno crucis uritur ignis,
Multa manus crebris, tunc illa incendia vasis
Aspergens largis cupiebat vincere lymphis.
Sed licet exhaustis pensarent fontibus imbres
Vi majore tamen lassis spargentibus omnem
Vicerat ignis aquam, nos ligno exstinguimus ignem,
Quamque aqua non poterat, vicit brevis astula flammam.



CAPUT XIV.

Contra eos qui signum sanctae crucis in testimonium assumunt, ut eis ita licitum sit adorare imagines, sicuti lignum sanctae crucis.

[Col. 1322A] Cultores igitur imaginum venerationem, adorationem seu exaltationem sanctae crucis in defensionem sensus sui opponere soliti sunt, cur non ita imagines sicut cruces adorari liceat? Quibus primo respondendum est, quia Christus non in imagine, sed in cruce suspendi elegit, quando genus humanum redimere voluit et ideo sancta mater Ecclesia toto orbe terrarum inter caetera innumera crucis sacramenta, quae a sanctis Patribus multipliciter longe lateque per universum mundum enumerata sunt, decrevit licitum esse universis catholicis ob amorem solius passionis Christi, ubicunque eas viderint, inclinando si voluerint venerari, et insuper die sancto quo passio Domini in universo mundo specialiter celebratur cum omni devotione universum ordinem sacerdotalem, seu cunctum populum prostratum adorare. Deinde etiam illud specialiter, non contra licite habentes, sed contra illicitum cultum imaginibus exhibentes, opponendum est, quod supradicta universalis Ecclesia tam sacris [Col. 1322B] fontibus consecrando quamque etiam baptizandis vel baptizatis eodem signo sanctae crucis consignando vel benedicendo uti decrevit, omniumque fidei catholicae cultoribus frontes et pectora sua post abrenuntiationem Satanae pompis et operibus ejus certissima fide contra omnes insidias diaboli munire docuit, gladioque inexpugnabili dextras cunctorum fidelium armare studuit. Dic, quaeso, contra fas ecclesiasticum adorator imaginum, quid tale huic simile ab Ecclesia catholica in toto orbe terrarum de imaginibus sanctum est? Et licet haec magna sint, quid de consecratione corporis et sanguinis Domini nostri Jesu Christi dicturi sumus, quae utraque in sacris missarum solemniis ex quo consecrari coeperint, usque in finem pene sine intermissione crucis signaculo benedicantur, nec est quisquam tam sapiens vel insipiens, qui ullo modo hanc consecrationem aliter se posse perficere Deo placite praesumat, nisi hoc semper ejusdem sanctae crucis signaculo consecrare studeat? Quid etiam sicut de universo humano genere, ita pene [Col. 1322C] de cunctis humani generis operibus seu quotidianis actibus ejus complectendo dicere valebimus, in omnibus quae die, nocte, mane, vespere, et melius fortasse dicitur omni tempore agere consuevit? Quid est quod in his omnibus quod ad salutem ejus sive in hoc saeculo, sive in futuro pertinere possit, sine ejusdem crucis signaculo incipere, actitare vel consummare velit?



CAPUT XV.

Haec tibi hactenus, imaginum si quis es indiscretus cultor, et haec tibi inante, et contra si quis es intemperans destructor, vide ne haec audiens putes temeritati tuae licentiam dari, ut ubicunque non propter illicitum cultum, sed propter discretum, et ob hoc propter licitum mentis affectum pictas vel fictas similitudines sanctorum viderit, ut illas aut destruas, aut irridendo subsannare debeas.

Quamobrem uterque monendus est, ut neuter, sicut [Col. 1322D] quoniam Bardosanus novarum inventionum superstitiosus amator, sed sicut vere catholicus studiosissime matrem virtutum discretionem in omnibus servans, zelumque Dei non secundum fatuitatem insipientium, sed secundum virtutem sapientium in Domino habens, nec ille diligendo, nec iste contemnendo ultra quam oporteat dextra laevaque transiliendo viam rectitudinis amittat, sed quia ita plerique pertinaces sunt ut ratione flecti nequaquam possint, hi merito sancta auctoritate quassandi sunt, ut saltem fracti medicinam quaerant.



Epistola beati Gregorii papae ad Serenum episcopum Massiliensem.

»Litterarum tuarum primordia, ita sacerdotalem in se esse benevolentiam demonstrabant, ut major nobis fieret de fraternitate tua laetitia, sed tantum earum finis a suis dissensit initiis, ut non unius, sed diversarum mentium talis crederetur epistola. Et [Col. 1323A] post pauca in eadem scribitur epistola. Perlatum quidem ad nos fuerat, quod inconsiderato zelo succensus, sanctorum imagines sub hac quasi excusatione, ne adorari debuissent, confringeres, et quidem, quia eas adorari vetuisses, omnino laudavimus: fregisse vero reprehendimus. Dic, frater, a quo factum sacerdote aliquando auditum est, quod fecisti? Si non aliud, vel illud te non debuit revocare? Despectis aliis fratribus solum te sanctum, et esse credis sapientem? Aliud est enim picturam adorare, aliud picturae historia quid sit adorandum addiscere. Nam quod legentibus scriptura, hoc idiotis praestat pictura cernentibus, quia in ipsa ignorantes vident quod sequi debeant, in ipsa legunt, qui litteras nesciunt. Unde praecipue gentibus pro lectione pictura est, quod magnopere a te, qui inter gentes habitas, attendi decuerat, ne dum recto zelo incaute succenderis, ferocibus animis scandalum generares. Frangi ergo non debuit, quod non ad adorandum, sed instruendas [Col. 1323B] solummodo mentes fuit nescientium collocatum, et quia in locis venerabilibus sanctorum depingi historiam, non sine ratione vetustas admisit.« Et post pauca sequitur: »Convocandi enim sunt diversi Ecclesiae filii, eisque Scripturae sacrae est testimoniis ostendendum, quod omne manu factum adorare non liceat, quoniam scriptum est, Dominum Deum tuum adorabis, et illi soli servies (Deut. VI), ac deinde subjungendum, quia picturas imaginum quae ad aedicationem imperiti populi factae fuerant, ut nescientes litteras ipsam historiam intendentes, quid actum sit discerent.« Et item: »Si ad hanc instructionem, ad quae imagines antiquitus factae sunt habere vultis in ecclesiis, eas modis omnibus et offerri, et habere permittas, atque judica, quod non tibi ipsa visio historiae, quae pictura teste pandebatur displicuerit, sed illa adoratio quae picturis fuerat incompetenter exhibita, atque in his verbis eorum mentes demulcens, ad concordiam tuam revoca, et si quis imagines facere voluerit, minime prohibeatur, adorare [Col. 1323C] vero imagines omnimodis devita. Sed hoc sollicite fraternitas tua ammoneat, ut ex visione rei gestae ardorem compunctionis percipiant, et in adorationem solius omnipotentis sanctae Trinitatis humiliter prosternantur.«



Item Gregorii papae epistola ad Secundinum servum Dei inclausum.

»Dilectionis tuae litteras suscepi, quae in meo sensu amoris melle conditae sapuerunt, etc.« et post quaedam interposita inquit: »Imagines enim quas nobis tibi dirigendas per Dulcidium diaconum tuum rogasti . . . valde nobis tua postulatio placuit, quia illum in corde tota intentione quaeris, cujus imaginem prae oculis habere desideras, ut visio corporalis quotidiana semper reddat exortum, ut dum picturam vides ad illum animo inardescas, cujus te imaginem videre consideras. Ab re non facimus, si per visibilia [Col. 1323D] visibilibus invisibilia demonstramus. Sic homo qui alium ardenter videre desiderat, aut sponsam amando desiderat, quam videre conatur, si contingit ut ad balneum ire, aut ad ecclesiam procedere existimet, viam tendentibus se praeparet, ut de visione hilaris recedat. Scimus namque, quia tu imaginem Salvatoris nostri ideo non petis, ut quasi Deum colas, sed ob recordationem Filii Dei in ejus amore recalescas, cujus te imaginem videre consideras, et nos quidem non quasi ante divinitatem ante ipsas prosternimur, sed illum adoramus, quem per imaginem, aut natum, aut passum, vel in throno sedentem recordamur, et dum nos ipsa pictura quasi scriptura ad memoriam Filium Dei reducimus animum nostrum, aut de resurrectione laetificat, aut de passione emulcet. Ideoque direximus tibi syrtaria duo, imaginem Salvatoris et sanctae Dei genitricis Mariae, et beatorum apostolorum Petri et Pauli, per supradictum filium nostrum diaconem, et unam crucem cum clavo pro [Col. 1324A] benedictione, ut ab ipso a maligno defensus, crucis sancto ligno munitum esse te credis, etc.«



Item epistola Gregorii papae ad Januarium episcopum.

»Judaei de civitate vestra huc venientes questi nobis sunt, quod synagogam eorum quae Carati sita est, Petrus, qui ex eorum superstitione ad Christianae fidei cultum domino volente perductus est, adhibitis sibi quibusdam indisciplinatis, sequenti die baptismi sui, hoc est Dominica ipsa festivitate paschali, cum gravi scandalo sine vestra occupaverit voluntate, atque imaginem illic genitricis Dei, Dominique nostri et venerandam crucem vel byrrum album, qui fonte surgens indutus fuerat, posuisse, etc.« Et post pauca inquit: »Considerantes hac de re vestrae voluntatis intentum ac magis judicium hortamur affatibus, ut sublata exinde cum ea qua dignum est veneratione atque crucem, debeatis quod violenter ablatum est reformare, etc.«



Item epistola Gregorii papae, ad Germanum patriarcham Constantinopolitanum.
[Col. 1324B]

»Qualis et quae libatio meum sic sancte laetificarit animum sicut de te venerabili nempe mihi, et super laudabile nomen sanctissimae et Deo dilectae gratificatae nuntiationis, etc.« Deinde post quaedam interposita adjunxit: »At ubi sic coepisti conflictui sicut ipse Deus tibi monstravit, praeesse praecipiens in castra Christi, et regni gloriosum certe et notum signum, vivificam dico crucem magnum adversus mortem ejus magnitudinis triumphum, ubi mundi quadripartiti orbem terrarum perscripsi distinguens perscriptis, ita et sanctam imaginem omnium dominae, et sanctae Dei genitricis, cujus vultum deprecantur divites plebis. Etenim sancta, sicut patribus videtur, quae sic a vobis pie honorata donavit retributiones. Nam imaginis honor ad primam formam transit secundum magnum Basilium, et sicut inquit Chrysostomus: Ego et cerae perfusae dilexi picturam pietate repletam.« [Col. 1324C] Et post pauca in eadem epistola: »Si enim propheticae dispositiones non acceperunt finem, non scribantur causae ad ostensionem, quae nec dum sanctae sunt, videlicet nisi incarnatus est Dominus non signetur, quae secundum carnem signatur, sancta imago ejus, nisi natus est in Bethlehem de semper gloriosa Virgine et Dei genitrice, et magi munera obtulerunt, et pastoribus apparuit angelus, et multitudo coelestis militiae nato laudem retulit, nisi in ulnis genitricis, ut infans porrectus qui portat omnia, et lactis nutrimento pastus est, qui dat escam omni carni (Psal. CXXXVI), neque hoc signetur nisi mortuos suscitavit, et paralyticos erexit, et leprosis purgationem dedit, et oculos caecorum aperuit, et daemones effugavit, et nisi aperuit aures surdorum, et omnia operatus est, quae gloriose et Dei miracula perfecit, non scribantur, nisi passionem voluntarie suscepit, et infernum exspoliavit, et surgens in coelos ascendit, qui venturus est judicare vivos et mortuos, non [Col. 1324D] scribantur, neque designentur, quia haec recitantur, et per litteras et per colores scripturae et historiae. Si enim haec omnia facta sunt, et magnum est pietatis mysterium, utinam fuisset possibile coelum et terram, et mare, et animalia omnia, enarrare ea et per voces et per litteras, et historias. Non existentium enim designantium idolica scriptura nominatur, quae non fuerunt in essentia delirate factura et ne una condescensio Ecclesiae Christi cum idolis? Absit; neque enim vitulos adoravimus, neque vitulum in Choreb fudimus, neque Deum nobis mundum existimavimus, neque iterum in sculptili inclinati sumus, et Beel Phegor consecrati sumus, neque filios nostros aut filias aliquando daemonibus immolavimus, non sunt haec nobis, non sunt, nullus accusetur, quoniam nihil, quae existunt aut facta sunt, praeter nomen quod est super omne nomen, vivificam Trinitatem populus Christi usque hodie servivit, aut veneratus est, absit. Si enim quis Judaice motus ad [Col. 1325A] calumniandum, quae olim idolorum culturis acclamantia profanantur, et idolorum cultura ascribere Ecclesiae nostrae de venerabilibus imaginibus divinis et mirabilibus ad meliora directis existimemus, nihil aliud aut canem latrantem, et ac sui infundibula procul ejicientem, audiat sicut Judaeus, utinam esset, et Israel per visibilium quam deputatus est, offerre Deo orationem et per exempla memorari factorem, et non vitulum tenere et muscas super tabulas testamenti, utinam sanctum altare diligeret, et non vitulas-Samariae. Bonum illi esset simul et justum rorissimam divinam petram amplectere, et non Beel, utinam esset illi ad virgam Moysi magis aspicere, et ad urnam auream, et arcam, et propitiatorium Lamminae Ephod, mensam, tabernaculum interius et exterius, quae omnia in gloriam facta Dei et si manufacta, sed magis sancta sanctorum dicebantur, et Cherubin sculpta, quorum memoriam faciens Apostolus inquit, Cherubin gloriae obrumbrantis propitiatorium [Col. 1325B] (Hebr. IX), quibus et divina vegetari gloria, et Scriptura docemur, si istis attenderet, nunquam idolis inclinaretur. Omne enim opus in nomine Domini factum pretiosum et sanctum dictum est, etc.«



Item Gregorii papae in Synodica epistola.

»Si contraria sentientibus et irrita facere quaerentibus antiquas patrum traditiones salutis occurreret conversio, sufficerent utique ea, quae superius a nobis ex patrum testimoniis vel sacris dicta sunt documentis. Sed quia videmus, quod moerentes dicimus, plerosque turbatis mentibus statuta conturbare Ecclesiae, ideo, fratres charissimi, extenditur sermo, et cupimus ad compescendam erroris insaniam adhuc ex veteribus documentis aliquid dicere, forsan resipiscant inquieti. In libro enim Exodi sic legimus. Locutus est Dominus ad Moysem dicens: Loquere filiis Israel, ut tollant mihi primitias ab omni homine, qui offert ultroneus; accipietis eas. Haec sunt autem, quae accipere debetis, et caetera per ordinem usque [Col. 1325C] ad duorum cherubim, qui erunt super arcam testimonii, cunctaque mandabo per te filiis Israel (Exod. XXV); et iterum: Mandato Dei a Salomone constructo templo, inter alia fecit in oraculo duo cherubim de lignis olivarum; et infra: Et sculpsit in eis picturas cherubim, et palmarum species, et anoglypha valde prominentia, et texit ea auro, et operuit tam Cherubim quam palmas, etc. (III Reg. VI.) Ecce, charissimi fratres, consideremus quid Deo mandante Moyses effecerit, quidve Salomon sapientissimus divino jussu construxerit, et caetera, quanto debemus puro cordis annisu ipsum Christum Dominum nostrum sanctamque semper virginem ejus genitricem Mariam, apostolos quoque vel omnes sanctos Dei per eorum sacras effigies atque imagines colere, adorare, et ad propitiandum nobis petere, et relaxare delicta. Nos non ob aliud nomen imagines facimus et adoramus, sed pro nobis incarnato verbo Dei. Si autem manufacta omnia abjicienda sunt, neque arcam foederis, [Col. 1325D] neque aurea et caelata cherubim ejus debuerant recipi, quae per Beseleel et Eliab facta sunt juxta praeceptum Dei. Si vero illa sicut similia invisibilia facta sunt, ita et haec simili modo secundum visiones et revelationes prophetarum coloribus distincta efficiuntur, etc.«

Joannes Chrysostomus in sermone Coenae Domini: »Omnia facta sunt propter gloriam Dei, usui autem nostro nubes ad imbrium ministerium, terra ad frumenti abundantiam, mare ad negotiandum copiose, absque invidia omnia famulantur homini, magis autem imagini Domini. Neque enim quando imperiales vultus et imagines in civitates introducuntur, et obviam judices et plebes cum laudibus, non tabulam honorantes, neque effusae cerae scripturae, sed figuram imperatoris, sic et creatura non terrenam speciem honorat, sed eamdem ipsam coelestem figuram reveretur.«

Item beati Joannis Chrysostomi de parabola seminis: [Col. 1326A] »Indumentum imperiale si injuriaveris, nonne eum qui induitur injurias? Nescis, quia si quis imaginem imperatoris injuriat, ad eum ipsum imperatorem principaliter dignitati ejus affert injuriam? Nescis, quia si quis imaginem ex ligno aut ex colore detrahit, non sicut ad elementum sine anima ausus judicatur, sed sicut adversus imperatorem disgregatam imaginem totidem imperatoris gestans ejus injuriam ad imperatorem deducit.«

Sancti Basilii ex libro ad Amphilochium, de Spiritu sancto, in capitulo 17: »Quoniam imperator dicitur, et imperatoris imago, et non duo imperatores. Neque enim fortitudo scinditur, neque gloria dividitur. Sicut enim quae tenetur noster principatus et potestas una, sic et quae erga nos glorificatio una, et non multae, quoniam imaginis honor ad primam formam transit.«

Item sancti Basilii in epistola ad Julianum imperatorem missa: »Secundum id, quod divinitus datam [Col. 1326B] haereditariam, nobis immaculatam Christianorum fidem confiteor et promitto. Credo in unum Deum Patrem omnipotentem, Deum Patrem, Deum Filium, Deum Spiritum sanctum, unum Deum, haec tria adoro et glorifico. Confiteor autem et Filii incarnati dispensationem, et Dei genitricem, quae secundum carnem eum genuit, sanctam Mariam; suscipio vero et sanctos apostolos, prophetas, et martyres, et ad Deum deprecationem, quae per eos (scilicet illis mediantibus) propitiatorem mihi efficit misericordissimum Deum, et remissionem mihi facinorum condonari, pro quo et figuras imaginum eorum honoro et adoro, specialiter hoc traditum tam a sanctis apostolis et non prohibitum, sed in omnibus ecclesiis nostris eorum designantes historiam.«

Item ipse in sermone sanctorum quadraginta martyrum: »Nam et bellorum triumphos, ac victoriae, et sermonum conscriptores multotiens et pictores significant, quidam autem verbo adornantes, quidam vero tabulis praesignantes, et multos uterque [Col. 1326C] ad virilitatem exercuerunt. Quae enim sermo historiae per auditum, haec conscripta silens admonitio per imitationem demonstrat.«

Item sancti Athanasii. Interrogatio Antiochi ad sanctum pro imaginibus. »Quomodo lex et prophetae dicentes, Statuas et similitudines non adoretis. Quare ergo vos facitis imagines, et adoratis eas?« Responsio Athanasii: »Non ut Deos imagines adoramus, nos fideles sicut pagani, absit. Sed tantummodo affectu et charitatis nostrae animae ad vultum faciei imagines apparentes. Unde multoties vultu deleto sicut lignum purum atque commune, jam quod dudum fuerat imago, comburimus. Sicut enim Jacob approximans morti, summitatem virgae Joseph adoravit, non virgam honorificans, sed qui eam tenebat, sic et fideles non pro aliquo alio modo imagines adoramus, non pro desiderio effigie declarata.«

Item beati Cyrilli Alexandrini episcopi, in sermone Matthaei evangelistae: »Depingitur enim fides [Col. 1326D] quod in forma Dei exsistit verbum, sicut et nostrae vitae redemptione oblatus est Deo secundum nostram similitudinem indutus et factus homo.« Et idem ipse post pauca: »Imaginum nobis explent opus parabolae significantium virtutem, cuidam, quomodo et oculorum adhiberi et palpatu manus afferri, in vestigiis, mentibus, inapparibiliter habens visionem.«

Item sancti Cyrilli: »Quemadmodum imaginem quis designatam jucundam respexerit, mirabitur quidem regis figuram, et quae illo apparet, haec et ejus noscens conscriptionem pariter cernens delectabitur, ut ipsum regem aspiciat, etc.«

Item sancti Epiphanii episcopi Constantiae Cypri. »Etenim imperatores pro eo quod habent imagines non duo sunt imperatores, sed imperator unus cum imagine.«

Item sancti Stephani episcopi Bostron, ad quosdam, de imaginibus sanctorum. »De imaginibus [Col. 1327A] sanctorum confidimus, quoniam omne opus quod fit in Dei nomine bonum est et sanctum. Aliud est enim imago, et aliud simulacrum, id est, statunculum. Quando enim Deus Adam plasmavit, videlicet et condidisset, dicebat: faciamus hominem ad imaginem nostram et similitudinem (Genes. I), et fecit hominem imagini Dei. Quid enim? ergo quia imago est homo Dei, idololatria est, id est idolorum cultura est et impietas? nequaquam fiat. Si enim Adam imago daemonum, abjectus fuit et inacceptabilis, sed quia imago Dei est, honorabilis est, et acceptabilis. Omnis enim imago in nomine Domini aut angelorum, aut prophetarum, aut apostolorum, aut martyrum, aut justorum sancta est: non enim lignum adoratur, sed is qui in ligno commemoratur, et contemplatus honoratur. Omnes enim nos honoramus judices et salutamus, etiam si peccatores sint. Quid ergo, nunquid non debemus adorare sanctos Dei servos, et propter memoriam eorum constituere et erigere imagines, quod non obliviscantur? Sed [Col. 1327B] dices, quia ipse Deus praecepit et non adorare nos manufactos. Dic itaque, o Judaee, quale super terram non est manufactum post facturam Dei, quid ergo? arca Dei quae ex lignis Sethim fabricata est atque constructa, non fuit manufacta? et altare et propitiatorium, et urna, quae habuit manna, et mensa, et lucerna, et tabernaculum inferius, et exterius non fuerunt ex operibus manuum hominum quae Salomon fecit? et cur sancta sanctorum vocantur manufacta exsistentia? ita cherubim et senarum alarum in circuitu propitiatorii non fuerunt statuae et imagines angelorum opera manuum hominum? Et quomodo non abjiciuntur? Sed quia per praeceptum Dei imagines factae sunt angelorum, sancta sunt, licet statuae fuerint. Etenim idola gentium, quia imagines fuerunt daemonum, Deus prohibuit et condemnavit eas. Nos autem ad memoriam sanctorum imagines facimus Abrahae, Moysi, et Eliae, Isaiae, et Zachariae, et reliquorum prophetarum, apostolorum, [Col. 1327C] et martyrum sanctorum, qui propter Deum interempti sunt, ut omnis, qui videt eos in imagine, memoretur eorum, et glorificet Deum qui glorificavit eos. Decet enim eis honor et adoratio et commendatio secundum justitiam eorum, ut omnes qui vident eos, festinent, et ipsi imitatores fieri actionum eorum. Quae enim est adoratio nisi honor tantummodo? sicut et nos peccatores adoramus, et salutamus nos alterutrum secundum honorem et dilectionem. Etenim Deum nostrum aliter adoramus et glorificamus, et contremiscimus. Imago est similitudo ejus qui in ea conscriptus est; impii autem qui bonum non agunt, neque sanctorum commemorantes, non prohibeant, neque scandalizent eos qui benefaciunt, et honorant sanctos et servos Dei, et commemorantur eorum, mercedem enim bonae operationis accipient; impii vero secundum quod cogitaverunt, habebunt desolationis inhonorationem, sicut id quod justum negligentes, et a Domino recedentes; [Col. 1327D] propter memoriam namque in imaginibus conscribuntur, et honorantur, imo et adorantur sancti sicut servi Dei, ut pro nobis divinitatem sint exorantes, atque implorantes, dignum enim est commemorari doctorum nostrorum, et gratias referendo.«

Item sancti Dionysii Areopagitae Atheniensis episcopi, in epistola quam scripsit ad sanctum Joannem evangelistam, inter caetera, inquit: »Quid mirabile, si Christus verax et discipulos, inquit, de civitatibus ejiciunt, ipsi digne sibi judicantes, et de sacro scelerati interdicunt, et recedentes a veritate et manifeste imagines sunt visibiles invisibilium, nec enim in saeculis supervenientibus culpabilis erit ex ejus justitia respectus Dei.«

Item ejusdem de coelesti Militia, et infra: »Praedicta enim incorporea agmina diversis coloribus effigurantur, compositionibus variis, quatenus sic tacite nosmetipsos per sacratissimas effigies ad simplices [Col. 1328A] et incorporales pia mente transeamus. Etenim impossibile est nostrae menti ad incorporea illa pertingere, coelestis militiae imitationem visionemque, nisi si per elementorum poterimus visibilem decorem ad invisibilem pulcherrimamque attingi effigiem, et visibiles odoriferasque imagines rationali traditione invisibiles praefulgi, et caetera.«

In definitione sancti sexti et magni concilii, cap. 82: »In quibusdam venerabilium imaginum picturis, agnus digito praecursoris monstratus designatur, qui in signum relictus est gratiae, verum nobis per legem praemonstrans agnum Christum Deum nostrum, qui abstulit peccata mundi.« Et post pauca: »Secundum humanam figuram, et in imaginibus nunc pro veteri agno retitulari decernimus, per ipsum humilitatis altitudinem Dei Verbi considerantes, et ad memoriam quae in carne actionis quique passionis ejus et salutiferae mortis manibus educati, et quae ab hinc facta est mundi redemptio, etc.«

[Col. 1328B] Unde et beatus Augustinus in psalmum XCII inquit: »Si autem non adoras in Christo ista terrena, quamvis de illis similitudo quaedam data est, ad significandum sanctos de quacunque creatura ducta fuerit similitudo, tu intellige similitudinem creaturae, et adora artificem creaturae, et caetera.«

Item sancti Athanasii episcopi Alexandrini, de Humanatione Domini, cujus initium: »Sufficienter quidem de his multis pauca sumentes intimavimus.« Et post: »Sicut ea quae scribitur in lignis forma abolita exterioribus sordibus, iterum necesse id ipsum recuperari atque uniri is cujus est forma, ut innovari possit imago in eadem materia atque elemento. Per ejus enim formam et ipsa materia ubi et conscribitur non dejicitur, sed in ea ipsa configuratur.«

Item beati Ambrosii Mediolanensis episcopi ad Gratianum imperatorem, ex libro III, cap. 9: »Nunquidne, quando et deitatem et carnem ejus adoramus, dividimus Christum? Aut quando in ipso et Dei [Col. 1328C] imaginem et crucem adoramus, dividimus eum? Absit.«

Item beati Gregorii Nysseni episcopi, inter plura, ubi de Abraham sermonem instituit: »Vidi imaginem passionis, et non sine lacrymis visionem transivi, opere artis ad faciem deducens historiam, etc.«

Item ipse in interpretatione in Cantica canticorum: »Sicut vero conscripta doctrina, materia quaedam est, ita omnino in diversis tincturis, quae complent animantis imitationem, qui vero ad imaginem conspicit ex eadem arte per colores completam tabulam, non tincturis praefert contemplationem, sed visionem depictam conspicit tantummodo, quam per colores magister demonstravit.«

Leontii episcopi Neapoli Cypri, in quinto sermone propter Christianorum responsum adversus Judaeos, et de imaginibus sanctorum: »Nunc vero de venerandis pictisque imaginibus responsum faciamus, ut obstruantur ora loquentium iniquitatem. Legalis [Col. 1328D] enim et haec traditio, et audi Deum dicentem ad Moysem: Imagines duas cherubim aureas insculptas construe obumbrantes propitiatorium (Exod. XXV). Et iterum, templum quod ostendit Deus Ezechieli: Facies, dixit, palmarum et leonum, et hominum et Cherubim a pavimento ejus, usque ad cameram tecti (Ezech. XL; III Reg. VI), certe terribilis sermo, qui praecepit Israeli ne faceret quodlibet sculptile, neque imaginem, neque similitudinem quae sunt in coelo, et quae sunt in terra, ipse praecepit Moysi facere sculptilia animalia et cherubim. Unde et Salomon ex lege suscipiens signum plenum fecit templum aere et sculptile, et fusile, leonum, boum, et palmarum et hominum, et non est reprehensus a Deo. Si enim me reprehendere vis pro imaginibus, reprehende Deum qui haec fieri jussit, in memoria ejus esse erga nos. Judaeus dixit, sed non adorabantur illae, sicut dii similitudines, sed memoria tantummodo fiebat. Christianus dixit, bene dixisti, neque a nobis ut dii adorantur [Col. 1329A] sanctorum effigies et imagines, et signa. Si enim ut Deum adorant lignorum imagines debebant omnino et caetera ligna adorare; si vero ut Deum adorarent lignum, non omnino deleta effigie imaginem incenderent.«---Et iterum: »Damus quae sunt annexa duo ligna crucis, adoro signum propter Christum qui in ea crucifixus est, at ubi divisa fuerint ab alterutrum, projicio ea et incendo. Et sicut qui jussionem imperatoris suscipiens, et osculatus est signum, non lutum honorat aut chartam, aut plumbum, sed imperatori salutem et venerationem reddidit, sic et Christianorum pueri signum crucis adorantes non naturam ligni veneramur, sed signum et figuram Christi, ipsum videntes, per ipsum, qui in ea crucifixus est, osculamur et adoramus, etc.«---Et post pauca: »Sicut enim virgam Christi crucem adoramus, sicut enim sedem et lectum ejus sanctum sepulcrum, sicut enim domum, praesepium, et Bethleem, et caetera sancta ejus tabernacula, sicut enim amicos ejus, apostolos ejus, et sanctos martyres, et reliquos [Col. 1329B] sanctos, Christi vero passionem in ecclesiis et in domibus et in plateis, et in imaginibus, et in velis, et in cubiculis, et in vestibus, et in omni loco designamus, ut indesinenter aspicientes haec recordemur, et non obliviscamur, sicut tu oblitus es Domini Dei tui, et sicut tu adorans librum legis non naturam pellium et atramenti adoras, sed verba Dei quae in eo continentur. Sic et ego imaginem Christi adorans, non naturam lignorum aut colorum adoro, absit, sed inanimata in figuram Christi tenens, per eam Christum spero tenere et adorare.« Et infra sequitur: »Nam et ipsos filios nostros, et patres factos existentes, et peccatores saepius osculamur, et non in hoc condemnabimur, non ut deos eos osculamur, sed amorem nostrae naturae, quem erga eos habemus per osculum ostendimus. Sicut enim multoties dixi: Mens scrutatur in omni osculo, et in omni adoratione, etc., sic, o homo, Christianorum populi quanticunque signa crucis et imaginum osculantur, non ipsis venerationem [Col. 1329C] lignis aut lapidibus proferunt, aut auro, aut corruptae imagini, aut lipsanis, sed per illa Deo creatori, qui et eorum et omnium creator est, gloriam et osculum, et venerationem offerunt.« Et infra: »Qui enim diligit amicum suum, aut regem, et magis bene merentem sive filium ejus videns, sive virgam, sive sedem, sive coronam, sive domum, sive servum tenens osculatur et honorat per hos benefactorem, et magis Deum. Quando enim vides Christianos adorantes crucem, cognosce, quoniam crucifixo Christo adorationem proferunt et non ligno. Nam si naturam ligni venerati essent, omnino et arbores, et nemora adorarent, sicut et tu aliquando Israel adorabas dicens arbori et ligno: Tu mihi est Deus, et tu me genuisti (Jerem. II). Ergo non sic dicimus cruci, neque figuris sanctorum, dii nostri estis, non enim sunt dii nostri, sed similitudines et imagines Christi, et sanctorum ejus, et ad memoriam et honorem, et decorem ecclesiarum adjacentium et adorantium. [Col. 1329D] Qui enim honorat martyrem, Deum honorat, et qui matrem ejus honorat, ipsi Deo honorem offert, et qui apostolum honorat, qui misit eum honorat (Matth. X), etc.«

Item beati Augustini, de eo quod apparuit Deus Moysi, et de virga et manu colorata et aqua in sanguinem, et post quaedam interposita subjunxit: »Sicut Moyses exaltavit serpentem in eremo, ita exaltari oportet Filium hominis, ut omnis qui credit in eum non pereat, sed habeat vitam aeternam, hoc est quicunque percussus fuerit a serpentibus peccatorum, Christum intueatur, et habebit sanitatem in remissionem peccatorum.«

Item ejusdem sancti Augustini super Joannem evangelistam, de eodem sermone homilia inter caetera: »Interim modo, fratres, ut a peccato sanemur, Christum crucifixum intueamur, quia sicut Moyses exaltavit serpentem in eremo, ita exaltari oportet Filium hominis (Joan. III). Hoc enim interest inter figuram [Col. 1330A] sive imaginem et rem ipsam: figura praestabat vitam temporalem, res ipsa, cujus ipsa figura erat, praestabat vitam aeternam, etc.«

Item sancti Augustini de libro tertio sanctae Trinitatis, inter caetera: »Nam sicut unctio lapidis, Christum in carne in qua unctus est oleo exsultationis prae participibus suis, ita virga Moysi conversa in serpentem ipsum Christum factum obedientem usque ad mortem ejus, unde ait, sicut exaltavit Moyses serpentem in eremo (Psal. LXXII).« Et post caetera: »Si intuentes illum serpentem exaltatum in eremo, serpentum morsibus non peribunt, vetus homo noster crucifixus est cruci cum illo: per serpentem autem mors intelligitur, quae facta est a serpente in paradiso, modo locutionis per efficientem id quod efficitur. Demonstrante ergo virga in serpente, Christus in morte, et serpens rursus in virga, Christus in resurrectione, totus in corpore suo quod est Ecclesia, etc.«

Item beati Augustini in libro Exodi inter caetera:

[Col. 1330B] »Facta credimus, quemadmodum facta legimus, et tamen ipsa facta umbram fuisse futurorum, apostolica doctrina cognoscimus. Putamus ergo spiritaliter esse investiganda quae facta sunt, facta tamen esse negare non possumus, etc.«

Item ipse in psalmo LXXI: »Imo jam in nomine Christi venire gaudeamus, jam tenentes sceptrum subduntur ligno crucis, jam fit quod praedictum est, adorabunt eum omnes reges terrae, omnes gentes servient illi (Psal. LXXI). Jam enim in frontibus regum pretiosius est signum crucis quam gemma diadematis.«

Item Augustini de filio Abrahae ducto ad sacrificium, inter caetera: »Non enim frustra moti estis, cum hoc dicerem, crux cornua habet: sic enim duo ligna compinguntur in se, ut speciem crucis reddant. Sicut ergo imagine crucis multis locis videmus, ut fiant duo cornua, quibus infigantur manus, cornibus haerentem arietem crucifixum Dominum video, etc.«

Item sancti Severiani Gabalensis de sermone sanctae [Col. 1330C] crucis, inter caetera: »Putas non erat justum dici, si quis vestrum morsus fuerit, respiciat in coelum sursum ad Deum, et salvabitur? Ut enim et attendi coelo relinquat, non potuit dicere, si quis morsus fuerit, aspiciat lucernam luminis, et salvabitur? Aut aspiciat ad mensam propositionis sanctorum panum, et salvabitur? Aut ad altare, aut ad velum, aut in arcam, aut in imaginem cherubin, aut in propitiatorium, sed nihil horum ad medium adduxit legislator magnus, sed solam fixit crucis imaginem, et hanc per maledictum serpentem. Dic mihi ut fidelis famulus, quod interdicis facis, quod abrenuntias, aedificas, qui dicis, Non facies sculptile et fusile (Exod. XX), sculpis serpentem? Sed illa quidem lege posui, ut materias abscindam impietatis, et populum hunc eruam omni idolorum cultura. Nunc autem effundo serpentem, ut praefigurem imaginem Salvatoris, etc.«

Item sancti Augustini ad Dulcidium, in quaestione [Col. 1330D] 6, de Samuelis imagine. »Solent enim in scripturis imagines earum rerum nominibus appellari, quarum imagines sunt, sicut omnia quae pinguntur atque finguntur ex aliqua materie metalli, aut ligni, vel cujuscunque rei aptae ad opera hujusmodi, quae etiam videntur in somnis, et omnes fere imagines earum rerum quarum imagines sunt appellari nominibus solent. Quis enim est, qui hominem pictum dubitet vocare hominem? quandoquidem et singulorum quorumque picturam cum aspicimus, propria quoque nomina incunctanter adhibemus, velut cum intuentes tabulam aut parietem dicimus, ille Cicero est, ille Salustius, ille Achilles, ille Hector, hoc flumen Symois, illa Roma. Cum aliud nihil sint, quam pictae imagines, unde cherubim cum sint coelitus potestates, factae tamen ex metallo, quod imperavit Deus, super arcam testamenti magnae rei significandae gratia, non aliud quam cherubim illa quoque figmenta vocitantur. Item quisquis videt somnium, non dicit. vidi [Col. 1331A] imaginem Augustini aut Simpliciani, sed vidi Augustinum aut Simplicianum, cum eo tempore quo tale aliquid vidit, nos ignoraremus. Usque adeo manifestum est, non ipsos homines, sed imagines eorum videri, et Pharao spicas se vidisse dixit in somnis, et boves, non spicarum et boum imagines. Si igitur liquido constat nominibus earum rerum, quarum imagines sunt, easdem imagines appellari, non mirum est quod scriptura dicit, Samuelem visum (I Reg. XXVIII), etc.«

Item Augustini in libro de Doctrina Christiana secundo: »Signum est enim res praeter speciem quam ingerit sensibus aliud aliquid ex se faciens in cogitationem venire, sicut vestigio viso, transisse animal cujus vestigium est cogitamus, et viso fumo, ignem subesse cognoscimus. Signorum igitur alia sunt naturalia, alia data. Signa data sunt, quae divinitus in Scripturis sanctis continentur, per homines nobis indicata sunt, qui ea conscripserunt, et caetera. Ante [Col. 1331B] omnia igitur opus est Dei timorem converti ad cognoscendam ejus voluntatem quid nobis appetendum fugiendumque praecipiat.« Et infra: »Illud quod est secundum institutiones hominum, partim superstitiosum est, partim non est. Superstitiosum est quidquid institutum est ab hominibus ad facienda et colenda idola pertinens, vel ad colendam sicut Deum creaturam.«---Et post pauca in eodem sequitur libro: »Appetunt tamen omnes quamdam similitudinem in significando, ut ipsa signa, in quantum possunt rebus, quae significantur similia sint, sed quia multis modis simile aliquid alicui potest esse, non constant talia signa inter homines, nisi consensus accedat, in picturis vero et statuis caeteris hujusmodi simulatis operibus, maxime peritorum artificum nemo errat, cum similia viderit, ut agnoscat quibus sint rebus similia, et hoc totum genus inter superflua hominum instituta numerandum est, nisi cum interest quid eorum, qua de causa, et ubi, et quando, et cujus auctoritate fiat, etc.«---Item Augustini in libro III [Col. 1331C] ejusdem: »Qui vero aut operatur, aut veneratur utile signum divinitus institutum, cujus vim significationemque intelligit, non hoc veneratur quod videtur et transit, sed illud potius quo talia cuncta referenda sunt. Talis autem homo spiritalis et liber est, etiam tempore servitutis, quo carnalibus animis nondum oportet signa illa revelari, quorum jugo edomandi sunt. Tales autem spiritales erant, patriarchae ac prophetae, omnesque in populo Israel, per quos nobis spiritus sanctus ipsa scripturarum et auxilia et solatia ministravit, etc.«

Item sancti Athanasii in sermone quarto adversum Arianos: »Arriomanitae, ut dictum est, judicantes semel transgressores fieri.« Et post caetera: »Hoc et ab exemplo imaginis imperatoris attentius quis considerare poterit. Igitur in imagine imperatoris, similitudo et forma est: et in imperatore quidem quae in imagine similitudo est, immutabilis enim est forma quae in imagine imperatoris similitudo, quatenus [Col. 1331D] qui conspicit imaginem, videt in ea imperatorem, et iterum, qui vidit imperatorem, cognoscit quoniam hic est qui in imagine. Ideo quod non immutetur similitudo qui voluerit cum imagine videre imperatorem, dicat namque: Ego et imperator unum sumus, ego enim in eo sum, et ille in me, et quod conspicis in me, hoc in illo vides, et quod vidisti in illo, hoc vides et in me, qui enim salutat imaginem, in ipsa salutat imperatorem. Enimvero illius forma et species est imago, etc.«

Item sancti Athanasii, episcopi Theopoleos, ad Simeonem, episcopum Bostrae: »Si, patres, oportet secundum eloquium ut tu asseris interrogare, insuper autem et seniores.« Et post pauca: »Sicut enim absente quidem imperatore, imago ejus pro eo adoratur, praesente ergo ipso superfluum est relinquere primam formam, et adorare imaginem, nonne quia praefertur propter praesentiam pro quo adoratur, inhonorari eam oportet?« Et iterum: »Sicut [Col. 1332A] enim qui injuriat imaginem imperatoris, poenam justam sustinebit, sicuti eum ipsum imperatorem inhonorans. Etenim imagine nihil aliud existente nisi lignum cum coloribus cerae mixtis et contemperatis, simili modo, qui signum cujuslibet inhonorat, in eum ipsum, cujus signum est refert injuriam, etc.«

In Historia Tripartita libri sexti, cap. 1, Sozomenus inquit. »Illud quoque quod sub Juliano provenit narrare non sileo. Fuit enim signum quidem virtutis Christi, et indicium contra principem iracundiae Dei. Cum enim agnovisset in Caesarea, Philippi civitate Phoeniciae, quam Paneam vocabant, insigne Christi esse simulacrum, quod sanguinis liberata profluvio constituerat, eo deposito, suam ibi statuam collocavit, quae violento igne de coelo cadente, circa ejus pectus divisa est, et caput cum cervice una parte dejectum atque in terra fixum, reliqua vero pars hactenus restitit, et fulminis indicium [Col. 1332B] reservavit, statuam vero Christi tunc quidem pagani trahentes confregere, postea vero Christiani colligentes, in ecclesiam recondiderunt, quo hactenus reservatur.«---Item ipse cap. 42: »Hoc itaque simulacrum sicuti refert Eusebius, omnium passionum et aegritudinum noscitur esse medicamentum, juxta quod quaedam herba germinat, cujus speciem nullus nostrae terrae medicus licet expertus agnovit, mihi namque videtur, quia adveniente Domino nullum miraculum, nullumque beneficium putari debet incredulum, etc.«

In Historia Anglorum, libri primi cap. 25, cujus initium: »Roboratus confirmatione beati Patris Gregorii Augustinus confamulus Christi qui erant cum eo, rediit in opus verbi, pervenitque Britanniam. Erat eo tempore rex Edilbereth in Cantia potentissimus.« Et post pauca in eadem sequitur epistola: »Post dies ergo venit ad insulam rex, et residens sub divo, jussit Augustinum cum sociis ad suum ibidem advenire colloquium. Caverat enim ne in aliquam [Col. 1332C] domum ad se introirent vetere usus augurio, ne superventu suo, si quid maleficii artis habuissent, eum superando deciperent. At illi non daemonica sed divina virtute praediti, veniebant, crucem pro vexillo ferentes argenteam, et imaginem Domini Salvatoris in tabula depictam, litaniasque canentes pro sua simul et eorum propter quos et ad quos venerant, salute aeterna Domino supplicabant.«---Item sequitur: »Fertur autem quia appropinquantes civitati more suo cum cruce sancta, et imagine magni regis Domini nostri Jesu Christi, hanc laetaniam consona voce modularentur: Deprecamur te, Domine, in omni misericordia tua, ut auferatur furor tuus, et ira tua a civitate ista et a domo sancta tua, quoniam peccavimus, etc.«

In epistola beati Germani, patriarchae Constantinopolitani, ad Joannem episcopum Synadorum, postquam litteras beati Gregorii papae suscepit, inter caetera inquit: »Epistolam vestrae sanctitatis suscepi, [Col. 1332D] in qua referebatur de episcopo Natholiae: significamus enim nunc vobis, sicut et pridem quam susciperemus litteras vestrae sanctitatis, conjungente hic eodem Deo amabili episcopo in verbis, venimus cum ipso sciscitantes sensum ejus, unde nobis relatum fuerat de illo, ipse vero nobis hunc dedit responsum. Opportunum enim est, singillatim omnia intimare vestrae sanctitati, quoniam audiens divina Scriptura dicente: Non facies tibi omnem similitudinem ut adores ea, quanta in coelo sursum, et quanta in terra deorsum (Exod. XX), secundum hoc dixi, quoniam non debetur manufactis adoratio. Nam sanctos Christi martyres, qui verae sunt margaritae fidei, omni honore dignos putamus, et intercessiones eorum invocamus. Ad haec quidem nos illi responsum dedimus, quoniam Christianorum fides venerationem et adorationem ad unum et solum Deum refert, sicut scriptum est: Dominum Deum tuum adorabis, et illi soli servies (Deut. VI). Glorificatio [Col. 1333A] enim nostra et servitium ipsi soli offertur.« Et post pauca: »In sanctis vero qui in coelis sunt et invisibilibus et incorporeis virtutibus sancta laudatur et glorificatur Trinitas, in singulari dominatione et divinitate, sicut et unus Deus a nobis confitetur, et non est praeter illum, qui dominetur in virtute sua in aeternum.« Et post pauca: »Neque enim divinae dominationis venerationem in confamulos transferimus, neque enim imperatores aut principes in terra adorantes similitudinem, ut ad Deum adorationem facere videmur, neque imaginum facturam, quae per ceram et colores designantur, in transmutationem divinae venerationis suscepimus; neque enim invisibilem deitatem imagine, aut similitudine, aut habitu, aut forma aliqua designamus, etiam neque ipsorum angelorum quibus exsistunt ordinibus aut sentiri vel investigari ullo modo possunt, sed quoniam unigenitus Filius, qui est in sinu Patris, revocans propriam creaturam a morte judicii [Col. 1333B] bonae voluntatis Patris et Spiritus sancti homo fieri dignatus est, sicut inquit Apostolus, per omnia similis nobis factus absque peccato (Philipp. II), humanum ejus vultum et secundum carnem ejus humanam similitudinem imagine designantes, et non incomprehensibilem aut invisibilem ejus deitatem, etc. Simili enim modo secundum carnem ejus incontaminatae matris sanctae Dei genetricis ipso modo similitudinem demonstrantes, quoniam mulieris natura exsistente, et non aliena nostrae massae facta, Deum invisibilem et omnia manu continentem in suo concepit utero, et genuit incarnatum. Etenim ut proprie et vere matrem Dei veri veneramur eam et magnificamus. Sanctos enim martyres Christi, apostolosque et prophetas miramur et beatificamus, et ad memoriam fortitudinis eorum similitudines imaginum ipsorum describimus, non ut divinae naturae sonos eos aestimemus, neque quae debetur deitati gloriae quidem et potestati, honorem et adorationem illis [Col. 1333C] impendimus, sed amorem nostrum, quem in ipsis habemus, per haec manifestamus, et ea quae per auditum veraciter credimus, designamus. Nam et ipsi sancti Dei in unum et solum Deum servitutem et glorificationem et adorationem observantes, et ad hoc omnes convocantes atque docentes eorum effuderunt sanguinem, et in veritate confessionis coronam adepti sunt. Iste est modus in imaginum picturis, et non sicut invisibili deitati in spiritu et veritate adorationem immutamus in manufactis imaginibus, sed charitatem nostram quam juste habemus ad servos charos Dei nostri tali modo ostendentes, et in eorum honore glorificatur Deus, qui glorificavit eos, etc.«

In actione septima de significatione adorationis: »Adoratio multis modis intelligitur. Est enim adoratio secundum honorem et amorem, et timorem, sicuti adorantur principes et illorum potestas.

»Est alia adoratio timoris proprie, sicut Jacob adoravit Esau (Genes. XXXIII).

[Col. 1333D] »Est iterum adoratio secundum gratiam, sicut Abraham propter agrum quem accepit a filiis Seth, in sepulturam Sarae mulieris ejus, et adoravit eos (Gen. XXIII).

»Est iterum adoratio, cum creditur aliqua protectio adipisci a supereminentibus, sicut Jacob Pharaonem (Gen. XLVII).

»Est vera et certissima adoratio, quae soli debetur omnipotenti et divinae majestati, sicut dicit Scriptura: Dominum Deum tuum adorabis, et illi soli servies (Deut. VI). Hanc autem adorationem ad nullam creaturam licet transferre, nec in manufactis immutare, etc.«

Augustinus libro sanctae Trinitatis, cum de Spiritu sancto loqueretur, inter caetera inquit: »Patri et Filio prorsus Spiritus sanctus aequalis et in Trinitatis unitate consubstantialis et coaeternus. maxime [Col. 1334A] vero illo loco satis apparet, quod Spiritus sanctus non sit creatura, ubi jubemur non servire creaturae sed creatori, non eo modo quo jubemur per charitatem servire invicem, quod est Graece , sed eo modo quo tantum Deo servitur, quod est Graece , unde idololatrae dicuntur, qui simulacris eam servitutem exhibent quae debetur Deo. Secundum hanc enim servitutem dictum est: Dominum Deum tuum adorabis, et illi soli servies (Deut. VI). Nam hoc distinctius in Graeca Scriptura invenitur, enim habet. Porro si tali servitute creaturae servire prohibemur, quandoquidem dictum est: Dominum Deum tuum adorabis, et illi soli servies. Unde Apostolus detestatur eos, qui coluerunt et servierunt creaturae potius quam creatori: non est utique creatura Spiritus sanctus, cui ab omnibus sanctis talis servitus exhibetur, dicente Apostolo: Nos enim sumus circumcisio Spiritui Dei servientes (Philipp. III), quod est in Graeco . Plures [Col. 1334B] enim codices etiam Latini sic habent, qui Spiritui Dei servimus. Nam Latria Graece Latine servitus dicitur, quae quantum ad veram religionem attinet, non nisi uni et soli Deo debetur, etc.«

Item Augustini in libro de Quantitate animae: »Deus autem immortalem animam fecit, ut opinor, nisi forte tibi aliter videtur. Ergo tu velles talia fieri ab hominibus, qualia Deus fecit? Non equidem hoc dixerim, sed quemadmodum ipse immortalis immortale quiddam fecit ad similitudinem suam, sic et nos immortales a Deo facti ad similitudinem nostram, quod facimus immortale esse deberet, recte diceres si ad ejus imaginem pingeres tabulam quod in te immortale esse credis. Nunc vero in ea exprimis similitudinem corporis, quod profecto mortale est, quomodo ergo sum similis Deo, cum immortalia nulla possum facere ut ille? Quomodo nec imago corporis tui potest hoc valere, quod tuum corpus valet, sic anima non mirandum est, si potentiam [Col. 1334C] tantam non habet quantam ille, ad cujus similitudinem facta est, etc.«

Isidori episcopi, [a 1Kb] de Pictura: »Pictura autem est imago exprimens speciem rei alicujus, quae dum visa fuerit ad recordationem mentem reducit.«--- Item: »Picturam enim Aegyptii excogitaverunt. Primum umbram hominis lineis circumductam. Itaque initio talis, secunda singulis coloribus, postea diversis, sicque paulatim sese ars ipsa distinxit et invenit lumen atque umbras, differentiasque colorum. Unde et nunc pictores prius umbras quasdam et lineas futurae imaginis ducunt, deinde coloribus complent tenentes ordinem inventae artis.« ---Item:---»Colores autem dictos, quod calore ignis vel solis perficiuntur, sive quod initio colabantur, ut summae subtilitatis exsisterent, etc.«

Item Augustinus in libro de Magistro: »De his quae intelliguntur interiorem veritatem ratione consulimus, quid dici potest, unde clareat verbis nos aliquid discere praeter ipsum qui aures percutit sonum. [Col. 1334D] Namque omnia quae percipimus, aut sensu corporis, aut mente percipimus, illa sensibilia, haec intelligibilia sive ut more auctorum nostrorum loquar, illa carnalia, haec spiritalia nominamus. De illis cum interrogamur respondemus, si praesto est ea quae sentimus velut cum a nobis quaeritur intuentibus lunam novam, qualis aut ubi sit, hic ille qui interrogat si non videt, credit verbis, et saepe non credit. Discit autem nullo modo, nisi et ipse quod dicitur videat, ubi jam non verbis, sed rebus ipsis et sensibus discit: nam verba eadem sonant videnti, quae non videnti etiam sonuerunt. Cum vero non de his quae coram sentimus, sed de his quae aliquando sensimus, quaeritur, non jam res ipsas, sed imagines ab eis impressas, memoriaeque mandatas loquimur, cum omni quomodo vera dicamus cum falsa intueamur ignoro: nisi quia non nos ea videre ac sentire, sed [Col. 1335A] vidisse ac sensisse narramus, ita illas imagines in memoriae penetralibus rerum antecessarum quaedam documenta gestamus, quae animo contemplantes bona conscientia non mentimur cum loquimur, sed nobis sunt ista documenta. Is enim qui audit, si ea sensit atque affuit, non discit meis verbis, sed recognoscit ablatis secum et ipse imaginibus. Si autem ille non sensit, quis non eum credere potius verbis, quam discere intelligat? Cum vero de his agitur quae mente conspicimus, id est intellectu atque ratione, ea quidem loquimur, quae praesentia contuemur, in illa interiore luce veritatis, qua ipse qui dicitur homo interior illustratur et fruitur, etc.«



CAPUT XVI. Unde primum exorta sit in Ecclesiis Orientalium imaginum destructio.

[a 1Kb] Tyrannus quidam fuit Seleman nomine, Aggarenus genere, quo defuncto, successit Humarus in [Col. 1335B] regno, cui iterum successit Ezidus, vir valde levis et insipiens. Hujus enim temporibus erat quidam in Beriade [Al., Tiberiade] maleficus ac divinus, Serantapicus [Al., Sarantapechy] nomine, praeceptor iniquorum Hebraeorum, et inimicus Dei Ecclesiae, qui, ut comperit levitatem Ezidi protosymboli, accessit ad eum coepitque illi quaedam divinare ac praedicere. Ilii autem ex hoc acceptabilis factus, ac non multo post ei dicere coepit: Benignitati tuae exponere volo, unde me si audias, addatur tibi longitudo vitae, et perseveres in hoc principatu annos triginta, si quidem impleveris sermones meos. Ille vero insipiens tyrannus, obscuratus mente desiderii longae vitae: Quidquid mihi, inquit, praeceperis, paratus ad perficiendum exsisto. Et si consecutus fuero, quod pollicitus es, maximos tibi honores retribuam. Maleficus vero et divinus ait ad eum: Jube mox generalem scribere epistolam, quatenus omnis imaginaria pictura deleatur in omnibus Christianorum ecclesiis, sive in parietibus, sive in vasis sacris, et in vestibus altarium, [Col. 1335C] et non solum haec, sed quae in civitatum plateis sunt adornatae. Quod audiens perfidus ille tyrannus, praecepit omni praefecturae, in cunctis locis, ecclesiarum imagines et caeteras similitudines abolere, et ita exornavit ecclesias Dei. Abhinc enim coeperunt corruptores imaginum inveniri. Sed ipse tyrannus anno altero mortuus est, et imagines in pristinum statum restitutae cum honore, etc.


Hic desunt nonnulla.



Epistola nomine Ludovici imperatoris ad pontificem Romanum.

. . . . . . . . . . . . . . . . . . . . Quia ergo per charitatem Dei quae ab ipso largiente diffusa est in cordibus nostris per Spiritum sanctum, qui datus est nobis, universae Ecclesiae notum esse non dubitatur, quod omnia quae intra eamdem sanctam Dei Ecclesiam ad perennem capiendam salutem pertinentia aguntur, ita per ejusdem sancti [Col. 1335D] Spiritus gratiam caute agendae sint, ut illud praecipuae charitatis privilegium conservetur, quod ipse auctor et largitor omnium bonorum Dominus de mundo corporaliter abscessurus pro summo atque altissimo munere fidelibus suis dando pariter et relinquendo largiri dignatus est, dicens: Pacem meam do vobis, pacem meam relinquo vobis (Joan. XIV). Illud etiam Apostoli pariter attentissime cogitandum: Pacem sequimini et sanctimoniam, sine qua nemo videbit Deum (Hebr. XII). Et idcirco valde necesse est, ut quisquis ad illam patriam desiderat pervenire, ubi nunquam discordia potuit vel poterit introire, illud summopere agere studeat, per quod et ipse illam Deo placitam charitatis pacem cum omnibus habere studeat, et omnes contra illam pacem discordantes ad veram concordiam revocare contendat.

[Col. 1336A] Certum est enim quia sicut quisquam si eamdem charitatem illam Deo placitae fraternitatis charitatem servare poterit, et noluerit ad palatium charitatis pervenire non poterit. Ita si illos quos contra eamdem dilectionis unitatem dissidentes cognoverit, et illos ad tantae beatitudinis viam revocare poterit, et virtute qua valet non certaverit, ipse sibi ejusdem beatitudinis januam seris validissimis claudit. Similiter quoque justissimo Dei judicio eamdem calcandi semitam obstaculum sibi opponit, si secundum qualitatis suae modum omnes in Deo unanimes, ne in barathrum discordiae corruant, quantum reniti praevalet viriliter non contendit. Haec ad hoc non humana argumentatione reperta, sed divina tota orbi terrarum docente auctoritate diffusa, atque notissima ubique valere debent, ut ubicunque fuerint discordantes, ad concordiam revocentur, concordes vero ne in discordiam proruant ab universis qui praevalent tueantur.

[Col. 1336B] His ita summatim praemissis, series hujus dictionis postulat, ut subsequens sermo cur talia praemissa sint lucide pandat.

Quia igitur ut universo ecclesiastico ordini revelante Spiritu sancto notum est inter caetera pietatis documenta, testante apostolo, fides, spes, charitas praeeminent, ipsaeque rursum virtutes per prudentiam, temperantiam, fortitudinem, atque justitiam auctore Deo inviolabiliter conservantur, ita rursus illae quatuor ad humanam derivatae sobriam conversationem per rationem, discretionem, honestatem, atque utilitatem habentur atque utuntur, nullusque istis carens illas perfecte habere potuit, nec eis rite istis spretis aliquando uti praevaluit, et quamvis sint quaedam ex eis humanam rationem excedentes, ut sunt nonnulla, quae sola fide attingi possunt, et ob hoc ineffabilia vel incomprehensibilia dicuntur, auctoritate tamen divina in sacris voluminibus, sanctorum etiam catholicorum Patrum edictis, Deo revelante, [Col. 1336C] qualiter eadem tenenda vel confitenda sint, sufficienter reperiuntur; ideoque pene ab omnibus desideratur, optatur, quaeritur, ut ratione praeeunte, comitante, vel subsequente, in omnibus, vel de omnibus unde certus esse desiderat, salva et anteposita semper et ubique divina auctoritate, non prius qualibet humana adinventione opponatur, quam utili ratione instruatur, et undecunque certus esse desiderat, pleniter imbuatur.

Idcirco ergo summopere cavendum est, ne homini rationali rationem desideranti atque poscenti ullo modo ratio interdicatur, nisi tantum in his ut supra commemoratum est, ineffabilis tanta ac talis occurrat sublimitas, cui merito universa humana se substernat ratiocinationis humilitas. Quia vero uno pretio Christi videlicet sanguine redempti fratres sumus, et ipso miserante, cujus misericordia id simus, cognosci meruimus, cum omni mentis affectu, ut supra commemoratum est, necessitatem fratrum nostrorum, totius scilicet imperii Orientalium Romanorum, ad intima [Col. 1336D] cordis nostri viscera admittere debemus, quorum inviolabilem charitatem ob nullam aliam disceptationis occasionem, nimis duriter, et ut multis videtur, irrationabiliter scissam esse cognovimus, nisi quod quidam illorum una cum Michaele et Theophilo imperatoribus charissimis fratribus nostris imagines sanctorum non habere volunt, quidam vero e contra ex eadem sancta plebe non solum habere, sed etiam adorare volunt. Quorum altercationis discordiae summa talis est, ut nolentes illas habere, volentes nec habere consentiant: volentes vero nolentes etiam adorare compellant, qui hinc et inde in diversa tendentes adversus alterutrum, sive humana argumentatione, vel ratione, sive etiam ex divina auctoritate, vel sanctorum Patrum scriptis; voluntati suae excerpta vel coacervata habent, ut utrisque videtur congrua [Col. 1337A] plurima testimonia, quibus et isti suam, et illi e contra vindicare et obtinere suam putant posse sententiam.

Unde sicut dignum et vere dignum et justum est, ut praeeunte Spiritus sancti virtute, ille inter eos in nomine Domini talia correcturus, et ad viam veritatis sanctissimo moderamine reducturus primus in hominibus arbiter occurrat, quem Deus omnipotens in sede apostolica collocare, eorumque vicarium eidem sanctae suae Ecclesiae dare dignatus est, et ob hoc ei nomen speciale in toto orbe terrarum ab eadem sancta Dei Ecclesia prae omnibus pontificibus decretum est, ut solus non sua abusione, sed tantorum apostolorum auctoritate universalis papa dicatur, scribatur, et ab omnibus habeatur. Et quia sicut omnibus notum est, dicente Joanne apostolo, hora novissima est (I Joan. II). Et Paulo: Nos in quos fines saeculorum devenerunt (I Cor. X). Et ideo tempus instat, dies judicii absque ulla diuturna dilatione appropinquat, [Col. 1337B] nulli dubium quin diabolus inter reliqua perditionis suae argumenta illud praecipue contendit, ut in novissimo die sanctae Dei Ecclesiae charitatem mutuam scindat; unanimitatem per quamlibet occasionem scindat, viscera dilectionis corrumpat, ut eam non in pace superius commemorata, sed discissam et laceratam dies ille horrendus inveniat.

Sed nec illud latet, quod ipse infelix infelicium, miserrimusque omnium miserorum non curat, per quamlibet occasionem corporalem, spiritalem, mundanam, ecclesiasticam id efficere possit, dum tamen quolibet argumento ejus Deo placitam mutuam in diligendo soliditatem scindere valeat; et cum universus ei ecclesiasticus ordo merito obviare debeat, nullus tamen sub hac conditione majori constringitur debito, quam ille qui tanto in sede apostolica illorum auctoritate pro eorum reverentia in universali mundo, ac tali honorari meruit privilegio. Qui tamen universalis merito non dicitur, si pro universali [Col. 1337C] Ecclesiae statu viribus, quibus valet, non agonizatur.

Haec, domine Pater, ac toto mundo venerande atque reverende sanctissime pontifex, ad insinuandam in tanta re mentis nostrae devotionem praemittere studuimus.

Abhinc vero, si adeo conservanda almitas vestra ita elegerit, non insinuando sed admonendo, qualiter communis legatio nostra ad illam sanctam Dei Ecclesiam corrigendam dirigi possit, subnectere curabimus, non ut sanctae et a Deo datae sapientiae vestrae, quod absit, altius sublimiusque progrediendi terminum ponere praesumpserimus; sed ne id, quod exinde nobis omnipotentis Dei omnipotenti misericordia ad obsequium vestrum salutem nostram conferre dignata est, silentio tegeremus, sicut filium decet patris in gremio examinis vestri collocavimus, confisi in Domino, quod ipse vobis exinde, quod sibi placitum et acceptabile est, inspirare dignabitur.

Nos tamen non synodum congregando, sed, quemadmodum [Col. 1337D] a vobis postulavimus, licentiamque agendi percepimus, una cum familiaribus nostris filiis vestris, quantum pro multiplicibus sollicitudinibus regni diversis occupati per intervalla potuimus considerare studuimus, quid almitati vestrae de tanta necessitate significare potuissemus, qualiter idem populus a Deo per vestram conservandus orthodoxam sanctitatem ad veram concordiam revocari potuisset, ut vera pace conglutinari, et in hoc, et in futuro saeculo omnium Domino placere potuissent. Et quidquid exinde salubre Domino inspirante invenire potuimus, paternitati vestrae per praesentes filios vestros, fratres nostros, quaedam dictis, quaedam scriptis intimando direximus.



Epistola nomine Romani pontificis ad Michaelem atque Theophilum imperatores Graecorum.

. . . . . . . . . . . . . . . . . . . . . . . . . . . . . Oro autem et obsecro in universo mundo (ut [Col. 1338A] beati praedecessoris mei domini Gregorii papae utar verbis) fratres, et Domini mei: in quantum peccatores, fratres mei, in quantum justi, domini mei; quantum ex me, humiliter supplico, quantum vero ex tanta auctoritate, sublimiter moneo, ut nemo me hoc loco propter me despiciat, quia et si ad invitandum nequaquam dignus appareo, magna est tamen virtus charitatis, pacis et unitatis, ad quam vos alta potestate in vice beatorum apostolorum Petri et Pauli, in nomine Domini nostri Jesu Christi invitare praesumo. Cum enim Paulus veridica voce dicat: Pacem sequimini cum omnibus, et sanctimoniam, quia sine illa nemo videbit Deum (Hebr. XII), quid felicius, quam et in hoc saeculo desiderando, et in illo fruendo Deum videre? quid e diverso infelicius, quam nec in hoc saeculo feliciter optando, nec in illo felicius fruendo videre meruerit Deum? Et cum hujus assertionis vel veritatis in universo mundo tanta sint testimonia, quae in praesenti tempore nulla evolvere [Col. 1338B] praevaleat lingua, nullusque mortalium praescire valeat, quando vel uniuscujusque, vel (quod majus est) totius mundi occasus terminusve fieri debeat, magna me, ut in omnibus notum est, urget necessitas, ut id, quod ex debito reddere debeo, diutius deferre [differre] non audeam, ne forte tanto charitatis debito subtracto, in conspectu aeterni judicis pro vobis omnibus reus appaream.

Quamobrem oro vel moneo, ut primo me [Bar. primi mei] summi Dei Ecclesiae filii Michael et Theophilus, gloriosi vero et sublimiter a Deo exaltati imperatores Romanorum, una cum universo catholico nobilissimoque senatu ac populo vobis a Deo ad gubernandum credito, ut ea, quae pro salute vestra ex auctoritate beati Petri, cui Dominus et Deus noster Jesus Christus claves committere dignatus est regni coelorum dicens: Quodcunque ligaveris super terram, ligatum erit et in coelis, et quodcunque solveris super terram, solutum erit et in coelis (Matth. XVI), admonere et exhortari, et insinuare necessarium [Col. 1338C] duximus, patienter audiatis, animumque Deo placitum vestrum, non ad contemnendum, sed ad obediendum et conservandum praeparare studeatis. Ideo autem ad obediendum nobis hortamur, quia omnia, quae vobis de hac causa dicturi sumus, tribus hoc capitulis principaliter et ordinare et confirmare parati sumus, id est, ratione, auctoritate; et consilio, videlicet rationem texendo, et eamdem rationem in quantum rationabilis, discreta, honesta et utilis fuerit, auctoritate firmando; eamdem vero auctoritatem secundum catholicae fidei veritatem et rectitudinem salubriter intelligendo. Ad ultimum vero quid in his ad salutem universalis Ecclesiae tenendum sit, consilium Deo placitum dando, et idem consilium confirmando. Et quamvis, ut dignum est, divina praecellet auctoritas, primo tamen ad mitigandos atque ad adunandos animos in diversa tendentes, ratiocinando omnibus satisfacere volumus, ut eo facilius et divinam auctoritatem secundum sanum catholicae fidei [Col. 1338D] intellectum concordes suscipiant, ac deinde certum nobis consilium suavius amplectantur, amplexumque in futuro custodiant.

Apud omnes igitur hujus sanctae Occidentalis Ecclesiae, quae se auctoritate beatorum apostolorum Petri et Pauli, largiente Domino fidei, spei, et charitatis sumpsisse exordium gloriatur, ita hactenus per eosdem apostolos protegente Spiritu sancto, et ipsis intercedentibus ac protegentibus, ab omni haeresi illibata, nunc usque conservata est, ut non solum ipsa ad quodlibet erroris diverticulum minime declinaret, sed potius omnes a recto fidei tramite quoquo modo deviantes, per orthodoxos eorumdem successores toto orbe terrarum ad rectitudinem potius revocaret. Testis enim hujus rei non quilibet angulus, sed orbis terrarum universus, quia quoties tales per mundum perceptiones [persecutiones] motae sunt, quae ad periculum fidei universalis Ecclesiae imminere putabantur, ob inveniendam inventamque [Col. 1339A] conservandam catholicae fidei veritatem, semper hoc universalis Ecclesia, praesente ob hujus sanctitatem sedis pontifice, aut certe cum consensu illius verbis vel litteris porrecto corrigere, porrectumque ad conservandum statuere consuevit.

Simili modo etiam et in his, quae ad conservandum in humanis actibus ejusdem Ecclesiae incontaminabilem statum, moderante, non qualibet dolosa vel sophistica, nec non duplici calliditate, sed veritate subnixa, simplici ratione, ipsaque discretione, honestate, utilitate, pariter inradiata ratione, non solum noxia vel nociva, verum quoque et ipsa superflua et non necessaria resecare consuevit, et ea, ut praedictum est, quae ad salutem totius Ecclesiae pertinere, et insuper merito cavere non debuisset, disserendo et ordinando sancire solita fuit. Et hoc non tantummodo de causa fidei, vel, sicut praemissum est, de statu humani generis, vel cursu rectitudinis, verum quoque de omni dissensione in sancta Dei Ecclesia, [Col. 1339B] quae pacem illam turbare videbatur, quam Dominus apostolis et per apostolos nobis omnibus vicariam praesentiae suae dereliquit, dicens: Pacem meam do vobis, pacem meam relinquo vobis (Joan. XIV). Ubicunque per quodlibet pietatis argumentum pertingere potuit, semper hujus sanctae sedis vicarii apostolorum quaedam mulcendo, quaedam vero, si ita res poposcisset, sublimi ac veneranda auctoritate, ut dignum erat, docendo pariterque praedicando ad pacis concordiam revocare studuit.

Quorum vicem, qualescunque simus, ministerium tamen auctoritate subeuntes, charitate pariter et eadem auctoritate roborati dissensionem illam quae infra [inter] ipsam semper Deo amabilem Romanorum Graecorumque Ecclesiam exortam durius eamdem Ecclesiam quam saluti illius ullo modo convenire possit, scindentem diuturno tempore cognovimus, non audemus declinare; ut non illam ex auctoritate tantorum apostolorum ad pacis concordiam ipsis [Col. 1339C] mediantibus non debeamus advocare. Maxime vero in eo quod ejusdem miserrimae dissensio ea sit materia, sine qua, sicut multis videtur, salva per fidem, spem, et charitatem incunctanter et in hoc saeculo, et in futuro salvari potest Ecclesia. Quorum sensus et sententia talis est. »Quid fidei, spei, et charitati obesse potuisset, si imago nulla toto orbe terrarum picta vel ficta fuisset?« Et quanquam idem filii nostri, qui haec dicunt, rationabiliter se ostendere posse nullatenus dubitat [dubitabant], melius illud nunquam fuisse, sine cujus cultu perfecta fide spe, et charitate universalis sancta Dei Ecclesia salva potuisset consistere, quam sub hac occasione non dubium, sed certissimum illud malum discordiae debere incurrere, quod nisi correctum fuerit, nullatenus cum hac dissensione ad Dominum, qui est pax, omnium sibi placitam pacem habentium, nunquam in perpetuo posse pertingere. Et quamvis devotio illorum hoc constanter postulet, ut eis ratiocinando qualiter de ipsis imaginibus discrete et rationabiliter [Col. 1339D] sentiant, postea disserere liceat. Quod si est, qui suscipere justo moderamine velit salubre omni homini esse non dubitant, ad comparationem tamen tanti mali eamdem imaginum causam pro nihilo computant, si pax illa, quae ad aeternam vitam, qui est via, veritas, et vita, ducit, ad eamdem viam, veritatemque perducta non fuerit.

Et idcirco cunctus chorus sacerdotum nec non et omnis senatus totius gentis seu imperii Francorum, et universa Ecclesia per totam Galliam cum caeteris provinciis eidem a Deo conservando imperio subditis, audita fama delendae dissensionis fratrum suorum, irrevocabiliter postulant, ut prius per istius sanctae sedis a Deo conservatam in futuroque usque in finem saeculi, sicut ipsi indubitanter, et nos omnes per merita apostolorum confidimus, conservandam auctoritatem, illud summopere quaerere festinemus, ut quia auctore Deo, haec duo regna in toto orbe terrarum principalia mutua sibi Deo placita charitate [Col. 1340A] devincta sunt, illud diaboli telum ab eadem Ecclesia dissipetur, ut pax Dei, quae exsuperat omnem sensum, in eadem beata plebe pleniter restituatur.

Vociferantur enim in coelum uno ore et uno corde omnipotentis Dei judicium inevitabiliter nobis incumbere, si auctoritate summorum in toto orbe terrarum apostolorum quorum doctrinis et consilio universus flectitur mundus, discordiam vestram ad veram concordiam non certamus reducere. Dicunt etiam, quid acturi erant de tam praecipuo coram Deo amisso solatio, si illos, quos post hujus sanctae sedis immutabilem tuitionem, illud in tam praecipue charissimis fratribus solatium perdiderint, qui simile in universa Ecclesia nullum habebunt? Si enim cum illis veram fidem, integrumque charitatis ardorem non servaverint, quid in judicio Domini tanta neglecta charitate et in nomine Domini certissime confirmata neglexerint? Sed nos diuturnae lectioni vestroque fastigio [fastidio] in legendo parcentes, ubi [Col. 1340B] tanta ab eis charitate urgente, de Deo placita mutua dilectione vestra, plorando, imo lugendo conquesti sunt, quae in unum colligi difficile possunt, omissis, ad eamdem seriem detexendam, quam ipsi de imaginum reddenda ratione spoponderant, redeamus. Aiunt enim:

Oramus ergo, sanctissime atque beatissime pontifex, ut nobis antiquorum patrum nostrorum hac de causa vitae cursum recitare liceat, simulque prout rationis ordo poposcerit, sensus sui affectum in hac duntaxat re, cur ita vel ita tenuerint interserendo adjungere. Nec vobis taedium fiat, si ad ostendendam rationem veritatis, veritatemque rationis sese paulo longius sermo protraxerit, dummodo linea veritatis, quae ab antiquis patribus nostris usque ad nos inflexibiliter ducta est beato Dionysio scilicet, qui a sancto Clemente beati Petri apostoli in apostolatu primus ejus successor exstitit, in Gallias cum duodenario numero primus praedicator directus, et post aliquod tempus una cum sociis suis huc illucque [Col. 1340C] praedicationis gratia per idem regnum dispersis martyrio coronatus est. Et quanquam plures exsistant, quidam martyres, quidam etiam confessores, quorum merita, qualia apud Deum habeantur, quamvis quotidianis miraculis coruscent, quia tamen propter longitudinem terrarum vobis minus cogniti fortasse exsistunt intermissis, sanctum tamen Hilarium antiquum ecclesiasticum doctorem, nec non et beatum Martinum toto orbe venerandum, vobis notissimos esse minime dubitantes, ad memoriam reducere necessarium aestimamus, quorum vitae magisterio edocti, haec ita tenenda atque servanda suscepimus. Sed quia apud nos vel majores nostros, ex quo ulla praesens aetas recordari potest, nunquam ejusmodi quaestio mota vel ventilata fuit, ideo semper talis exinde mos ex praedictis antiquis temporibus retentus, in universa istius regni Ecclesia exstitit, ut nullus, ac si ex auctoritate ejusdem sanctae Dei Ecclesiae juberet, nullus cuicunque imaginem volenti pingere [Col. 1340D] aut fingere prohiberet. Unde usque hodie eadem apud nos consuetudo tenetur, ut quia hoc auctoritas nulla jubet, nemo jubeat, similiter quia auctoritas nulla prohibet, nemo prohibeat. Quia vero propter praemissam rationem aliter esse non potest, nisi ratio inde habeatur, fortasse eadem ratio tale exordium non inconvenienter habere poterit. Si igitur imago in toto orbe terrarum nulla picta vel ficta esset, nunquid aliquid fidei, spei, vel charitati sanctae Dei Ecclesiae obesset? Rursus si ita, ut in quibusdam locis maxime Ecclesiis seu palatiis principum, ob nullum alium catholicae fidei seu religionis cultum, sed tantummodo scientibus pro amoris pii memoria seu ornamento eorumdem locorum; nescientibus vero pro ejusdem pietatis doctrina pictae vel fictae sunt, ita per reliqua ejusdem imaginibus congrua domicilia ad eumdem sensum pertinentes pictae vel fictae essent, quid praefatis virtutibus unquam aut usquam obesse potuisset? Et ideo quia res ita se habet, [Col. 1341A] quid superest, nisi ut qui nolunt, ita non faciant, ut tamen eis, qui illas eo sensu (ut praemissum est), habere volunt vel faciunt, in faciendo, vel habendo minime contradicant. Et illi similiter, qui illas habere volunt, nolentes ad habendum vel faciendum nullatenus cogant. Atque ita auctore Deo, uterque illaesus servatur, dum et habere volens propter [praeter] cautelam illiciti cultus, et habere nolens propter cautelam illiciti contemptus salvus permanere indubitanter poterit. Atque ita miserante Deo majorum nostrorum imaginibus vel picturis morem imitantes, in jubendo vel prohibendo, in habendo vel non habendo, in colendo vel non colendo, illaesus hactenus hac de causa Domino opitulante nos transisse, et ipso gubernante transituras nequaquam dubitamus. Quamobrem monendi sunt omnes, qui illas habere volunt, ne amando, vel quolibet modo orando vel complectendo, ultra quam oportet, cultum eis illicitum ullatenus impendant. Similiter et illis [nec illi], [Col. 1341B] qui eas habere noluerunt, sicubi eas aspexerint, qualibet ignominiosa vel probrosa detestatione spernere, contumeliare, vel lacerare praesumant. Hinc ergo indubitanter colligi potest, quae illum ratio hoc cum periculo quocunque compellat habere, quod illum procul dubio sine ullo periculo licet non habere. Ideo ergo totius hujus rationis talis est summa, ut qui volunt propria memoria vel sana doctrina, in locis competentibus absque ullo illicito cultu pictas vel fictas habeant imagines. Qui autem nolunt absque ullo illicito contemptu taliter habentes, vel habitas imagines nullatenus spernant.

Essent utique plura, quae hic ratiocinando, his per omnia congrua dici vel scribi potuissent, si aut brevitas temporis permitteret, aut id aliqua, si ea confirmando scribi necessitas poposcisset.


AUCTORITAS.

His etiam pro satisfactione praedictorum fratrum nostrorum vel Ecclesiae superius commemorati regni, [Col. 1341C] in sua, quia aliter esse non potuit separatim relatione vel serie competenter praemissis, ut quicunque ratiocinando animo suo satisfacere voluerit, cur eadem Ecclesia tali se moderamine hac in re ex antiquis temporibus in habendis vel non habendis imaginibus tractare voluerit; tanto compendiosius facere possit, quanto non sparsim, sed simul sensum illorum opportune collectum legendo addiscere poterit. Modo autem eadem ratio docet, sicut supra significatum est, ut nunc ad auctoritatem sanctorum Patrum, qui inde aliquid scripserunt, nobisque scriptum reliquerunt, redeamus, et videamus, si eadem auctoritas praemissam rationem congruendo affirmare debeat, an non. Videtur igitur nobis, quamvis plures inde in reliquis contractibus [For., tractatibus] suis, quos de statu sanctae Dei Ecclesiae inspirante Spiritu sancto studiose texuerunt, nonnulla interserant, juxta quod sensus ille postulat unde agebatur; merito tamen illi ad hujusmodi examinationem primi ponantur, [Col. 1341D] qui de hac re specialiter et ob hanc solummodo solvendam quaestionem scripsisse reperiuntur. E quibus nobis beatus papa Gregorius hujus sanctae Dei Ecclesiae pontifex primus occurrit, qui ad Serenum Massiliensem episcopum hoc specialiter scripsit, sicut et in epistola illius ad eum facta in armario sanctae Dei nostrae Ecclesiae continetur, eo quod audiret illum propter, ut sibi videbatur, superfluum imaginarium cultum tali zelo succensum, omnes imagines, quas in ecclesia sua receperat deposuisse, confregisse, et extra eamdem ecclesiam funditus projecisse, ut hoc facto a cultura vel adoratione illicita populum compesceret. Qua de re, nihil congruentius in hac causa posse fieri arbitrati sumus, quam ut prima eadem epistola huic nostro operi, quod maxime ob amorem verae pacis sanctae Ecclesiae texere, ordinare, de meritis beatorum apostolorum confisi, fideli mente aggressi sumus, credentes per eos posse obtinere, ut tam per necessarium ecclesiasticum [Col. 1342A] opus a Deo placitam consummationem debeamus perducere. Scribit enim ita: »Indico, inquit, ad nos dudum pervenisse, quod fraternitas vestra quosdam imaginum adoratores aspiciens, easdem ecclesiis imagines confregit, atque projecit. Et quidem zelum vos, ne quid manufactum adorari possit, habuisse laudavimus, sed frangere easdem imagines non debuisse judicamus. Idcirco enim pictura in ecclesiis adhibetur, ut hi qui litteras nesciunt, saltem in parietibus videndo legant, quae legere in codicibus non valent. Tua ergo fraternitas, et illa servare, et ab eorum adoratu populum prohibere debuit, quatenus et litterarum nescii haberent, unde scientiam historiae colligerent, et populus in picturae adoratione minime peccaret.«



Item idem ad eumdem.

»Perlatum, inquit, siquidem ad nos fuerat, quod inconsiderato zelo succensus, sanctorum imagines [Col. 1342B] sub hac quasi excusatione, ne adorari debuissent, confringeres, et quidem quia eas adorare vetuisses, omnino laudavimus, fregisse vero reprehendimus. Dic, frater, a quo factum sacerdote aliquando auditum est quod fecisti? Si non aliud, vel illud te non debuit revocare, ut despectis aliis fratribus solum te sanctum, et esse crederes sapientem? Aliud est enim picturam adorare, aliud picturae historia quid sit adorandum addiscere. Nam quod legentibus scripturae, hoc idiotis praestat pictura cernentibus, quia in ipsa ignorantes vident quod sequi debeant, in ipsa legunt qui litteras nesciunt. Unde praecipue gentibus pro lectione picturae est, quod magnopere a te, qui inter gentes habitas, attendi decuerat, ne dum recto zelo incaute succenderis, ferocibus animis scandalum generares. Frangi ergo non debuit, quod non ad adorandum in ecclesiis, sed ad instruendas solummodo mentes fuit nescientium collocatum. Et quia in locis venerabilibus sanctorum depingi historias, non sine [Col. 1342C] ratione vetustas admisit, si zelum discretione condisses, sine dubio et ea, quae intendebas, salubriter obtinere, et collectum gregem non dispergere, sed potius poteras congregare, ut pastoris in te merito nomen excelleret, non culpa dispersoris incumberet. Hinc autem dum in hoc animi tui incaute nimis motus exsequeris, ita tuos scandalizasse filios perhiberis, ut maxima eorum pars a tua se communione suspenderet. Quando ergo ad ovile Dominicum errantes oves adducas, qui quas habes, detinere non praevales? Proinde hortamur, ut vel nunc studeas esse sollicitus, atque ab hac te praesumptione compescas, et eorum animos, quos a tua disjunctos unitate cognoscis, paterna ad te dulcedine omni adnisu omnique studio revocare festines. Convocandi enim sunt diversi Ecclesiae filii, eique Scripturae testimoniis ostendendum, quia omne manufactum adorare non liceat, quoniam scriptum est: Dominum Deum tuum adorabis, et illi soli servies (Deut. VI). Ac deinde subjungendum, quia picturas imaginum, quae ad [Col. 1342D] aedificationem imperiti populi factae fuerant, ut nescientes litteras, ipsam historiam intendentes, quod actum sit discerent, transisse in adorationem videras, idcirco commotus es, ut eas imagines frangi praeciperes, atque eis dicendum, si ad hanc instructionem, ad quam imagines antiquitus factae sunt, habere vultis in ecclesiis, eas modis omnibus et offerri et haberi permittas. At indica, quod non tibi ipsa visio historiae, quae pictura teste pandebatur, displicuerit, sed illa adoratio, quae picturis fuerat incompetenter exhibita. Atque in his verbis eorum mentes demulcens, eos ad concordiam revoca, et si quis imagines facere voluerit, minime prohibe. Adorare vero imagines omnimodis devita. Sed hoc sollicite fraternitas tua admoneat, ut ex visione rei gestae ardorem compunctionis percipiant, et in adorationem soli illius omnipotentis sanctae Trinitatis humiliter prosternantur.«



Item idem ad Januarium episcopum.
[Col. 1343A]

»Judaei, inquit, de civitate vestra huc venientes questi nobis sunt, quod synagogam eorum, quae Caralis sita est, Petrus, qui ex eorum superstitione ad Christianae fidei cultum Deo volente perductus est, adhibitis sibi quibusdam indisciplinatis, sequenti die baptismatis sui, hoc est Dominica ipsa festivate Paschali, cum gravi scandalo sine vestra voluntate occupasset, atque imaginem illic genetricis Dei, Dominique nostri et venerandam crucem vel byrrum album, quo fonte surgens indutus fuerat, apposuisset, etc.« Et post pauca inquit: »Considerantes hac de re vestrae voluntatis intentum ac magis judicium his hortamur affectibus, ut sublata exinde cum ea, qua dignum est, veneratione imagine atque cruce debeatis quod violenter ablatum est reformare.«



Item idem ad Secundinum servum Dei inclusum.

»Imagines, inquit, quas a nobis tibi dirigendas per [Col. 1343B] Dulcidium diaconem tuum rogasti . . . . . valde nobis tua postulatio placuit, quia illum in corde tota intentione quaeris, cujus imaginem prae oculis habere desideras, ut visio corporalis quotidiana reddat exortum, ut dum picturam vides, animo inardescas, cujus te imaginem videre consideras. Abs re non facimus, si per visibilia invisibilia demonstramus: sic homo, qui alium ardenter videre desiderat, aut sponsam amando desiderat quam videre conatur, si contingit, aut ad balneum ire, aut ad ecclesiam procedere, festinus in via se praeparat, ut de visione hilaris recedat. Scimus quia tu imaginem Salvatoris nostri ideo non petis, ut quasi Deum colas, sed ob recordationem Filii Dei, ut in ejus amore recalescas, cujus te imaginem videre consideras. Et nos quidem non quasi ante divinitatem ante ipsam prosternimur, sed illum adoramus, quem per imaginem aut natum, aut passum, vel in throno sedentem recordamur. Et dum nos ipsa pictura, quasi scriptura, ad memoriam Filii Dei reducimus animum nostrum, [Col. 1343C] aut de resurrectione laetificat, aut de passione mulcet. Ideoque direximus tibi systerias duas, et imaginem Salvatoris et sanctae Mariae Dei genitricis, beati Petri et Pauli apostolorum, per supradictum filium nostrum diaconum, et una cruce clavem pro benedictione, ut ab ipso maligno defensus sis, cujus sancto ligno te esse munitum credis.«



Huc usque epistola Gregorii.

Sed quia hic ordo verborum ita praeposterus atque a non intelligentibus confusus videri potest, ut nisi caute consideretur, ita a nonnullis minus capacibus intelligi possit, quasi beatus Gregorius id, quod prius omnibus illicitum esse praedixit, se fecisse, sibique faciendi licitum esse testetur: quod quam absurdum, quamque contra sanctae Dei Ecclesiae religionem de tanto ecclesiastico doctore sentire indignum sit, nullus, qui dicta ejus scrutando vel legendo cognovit, ignorare permittitur. Nam ut sibimetipsi [Col. 1343D] contrarius esse debeat, justitia vel rectitudo sanctae Dei maximeque Romanae Ecclesiae sustinere non valet, quod et si paupertas insipientiae nostrae id intelligere non valet, melius ut contra insipientiam, quam contra tantam a Deo datam sapientiam insurgere praesumat. Sed et si ipsum modicum sensum nostrum virtus misericordiae Dei aliquantulum illuminare dignatur, quomodo idipsum contrarium sibi non sit facillime intelligitur. Nam quia ab imaginum adoratione adorantes compescuerit, nulla dubitatio est. In eo vero, quod ad Secundinum scripsit, »nos quidem non quasi ante divinitatem ante ipsam prosternimur, sed illum adoramus, quem per imaginem natum, aut passum, vel in throno sedentem recordamur,« ubi ut praemissum est, ac sibimet contraria dixerit, intelligentiae nostrae se caligo confundit. Sed ne nos non necessaria ignorantia id non intelligendo diutius torqueat, sensus ejusdem sententiae talis est: Nos quidem ante ipsam non prosternimur, [Col. 1344A] quasi ante divinitatem, sed illum adoramus, etc. Quod tale est, ac si regi in throno sedenti dicas: Nos quidem, o rex, non quasi ante divinitatem ante te prosternimur, sed illum adoramus, quem per imaginem tuam, quia homo es, Dominum Jesum Christum hominem recordamur natum, aut passum, vel in throno sedentem, cujus imitator es tu sedens in throno. Nunquid tali dicto mox consequens est, ut eumdem regem adorare compellar sedentem in throno? Ita nec in eo, quod dicitur: »Nos quidem non quasi ante divinitatem ante ipsam prosternimur, sed illum adoramus,« etc., ad imaginum adorationem invitamur, quia sicut in multis divinae auctoritatis voluminibus sententias ordine verborum praepostero scriptas invenimus, ita quoque factum esse eo sensu, ut supra dictum est, hoc in loco minime dubitamus.

Cum enim ibi scriptum sit: »Nos quidem non quasi ante divinitatem ante ipsam prosternimur,« quis non [Col. 1344B] animadvertat, idipsum magis refutando, quam imperando, vel adorando, eamdem adorationem imaginum dictum esse, ita ut dictum est? quanto magis, sicut supra factum est, ordo verborum suo restituatur in ordine, omnem quemcunque ob nimiam simplicitatem errantem, in eo quod beatum sanctae Dei Ecclesiae doctorem adversum seipsum sensisse aestimabat, corrigere poterit. Insuper etiamsi quemquam subtilius intelligentem hoc negligentius minusve intente legere contigisset, facillime seipsum dijudicante, cur aliquando aliter senserit, ad sobrium intellectum revocare poterit. Si quis autem, quod quidem a sane sapientibus omnibus absit, magis suum sensum sequendo illum voluerit condemnare quam se corrigere, nulli dubium, quin merito ab universa, maxime tamen a sancta Dei Romana Ecclesia debeat condemnari. Nequaquam enim fieri potest, ut hae duae sententiae sibimet contrariae non exsistant, una qua populus ab adoratione imaginum, ne criminis id agendo reus appareat, prohibeatur; altera vero, [Col. 1344C] quae illum ad ipsum egisse, caeterosque ut hoc faciant docuisse perhibeatur. Sed absit hoc a tanto talique generali catholicae Ecclesiae magistro, ut qui universas perplexas scripturae quaestiones, quae sibi contrariae videbantur, eique ad explanandum vel tractandum occurrerunt, nunquam dissidentes relinquere consuevit, sua sibimet dicta discordantia reliquisset.

His ita propter vitandam hujusmodi temeritatem summatim praemissis; nunc videndum, utrum ei quisquam catholicorum patrum, quamvis ei specialiter fortasse talis scribendi necessitas minime incumberet, et in caeteris tractatibus suis tale aliquid inditum habeat, in quo ejusdem Patris sensui de imaginibus concors esse videatur.

Ecce enim beatus Ambrosius antiquus Ecclesiae Dei probabilis doctor, ita in epistola Pauli ad Romanos tractans ait: »Qua ratione, quave auctoritate imagines angelorum, vel aliorum sanctorum [Col. 1344D] adorandae sint, cum ipsi sancti angeli vel sancti homines vivos se adorari noluerunt?«



CONSILIUM.

Auctoritate ergo, ut proposuimus secundo loco inserta, non quidem quantum ex thesauro uberrimo ecclesiastico potuit, sed quantum epistolaris brevitas rite permisit, monere vos et exhortari, o venerandi mundi principes, cum universa sancta Dei, quam Domino dispensante et committente gubernatis, Ecclesia, ut ea quae vobis non quaelibet temeritas, sed vera humilitas nostra intimare studuerit, attentius audiatis, et ob illorum reverentiam, qui cum Domino ipso promittente in die novissimo totius mundi venturi sunt judices reverenter suscipiatis, et ad salutem omnium vestrum strenue conservare studeatis.

Praemisimus enim paulo superius, ut post redditam rationem, post insertam auctoritatem propter [Col. 1345A] adunandam, quam Domino Deo ordinante regitis, Ecclesiam, consilium vobis non nostra adinventione, sed divina auctoritate illud dare debuissemus per quod eadem sancta mater Ecclesia ita sibi mutuo in vera pace foederari debuisset, qualiter et in hoc saeculo, et in futuro ei placere potuisset, qui ascensurus de mundo suis promisit dicens: Pacem meam do vobis, pacem relinquo vobis (Joan. XIV). Et quia attestante Paulo inter caetera verum est, Si quis tradiderit corpus suum ut ardeat, charitatem autem non habuerit, nihil est (I Cor. XIII). Ideo praedictam sanctam Dei Ecclesiam in verae pacis concordiam adunari totis viribus optamus, quia quomodo sine illa charitatem mutuam habere possit, nullo modo intelligimus. Potest enim fieri, ut aliquis cum altero ex parte vel fictam pacem temporaliter habeat, quomodo autem sine vera mutua pace habita cum altero veram possit habere charitatem, nulla docet auctoritas. Unde magnopere considerandum est, quanta [Col. 1345B] temeritate, quantave audacia ad aeternam ille pervenire se posse existimat, qui praesentem in hoc saeculo pacem Domini per quamlibet occasionem scissam restaurare cum proximo non curat, quam primum munus humano generi collatum angeli nuntiant mox nato Domino in mundo, eamdemque novissime fidelibus suis in vice sua idem Dominus reliquit discessurus de mundo. Et quanquam multa et pene innumerabilia essent, quae de tanta re subtiliter, sublimiter, et nimis terribiliter dici potuissent, cavendum est unicuique, ne hoc quisquam de illa solummodo pace intelligendum putet, quae habetur in coelis. Quia et Dominus recedens ait: Pacem meam relinquo vobis (Joan. XIV). Et angeli praemittentes: Gloria in excelsis Deo, mox non in coelis subjungunt, sed in terra pax hominibus bonae voluntatis (Luc. II). Cogita igitur tecum, o plebs et populus Dei, si ad perpetuam vis pervenire salutem, ut in hoc saeculo non fictam, sed veram habere mutuam studeamus pacem.

[Col. 1345C] Sed minus fortasse prodesse poterit, libet merito tanta talisque auctoritas causa consilii sufficere debuisset, necesse erit, ut huic assertioni caetera adjungantur, quae nequaquam juste adderentur, si a Deo ab initio catholicae fidei data vobis sapientia, sicut oportuit, pro vobis sollicita esse studuisset. Dicit enim Apostolus, Judaei signa petunt, Graeci sapientiam quaerunt (I Cor. I), ubi est ergo sapientia vestra, qui propter quamlibet occasionem illud habere contemnitis, sine quo ad regna coelestia pervenire nullo modo valebitis? Et haec non arguendo vel increpando, sed admonendo interim dicimus, ut vos ad interiorem hominem vestrum, in quo Deus per fidem, spem, et charitatem inhabitare consuevit, revocemus. Quem si ita secundum, ut supra dictum est, sapientiam a Deo vobis datam, cogitare, diligere, vel metuere vultis, mirum est, quomodo cum fratribus invicem tanto jam tempore scandalum et discordiam habere non metuitis. Ecce etenim, si non amplius, [Col. 1345D] jam annus est, ex quo hanc inter vos miserrimam dissensionem pullulasse audivimus. Quam videlicet discordiam Deo (ut dignum est) semper odibilem, diabolo vero, ut ei decet, semper amabilem, omnes antecessores mei ad corrigendum, prout eis possibile fuit, multum laborasse non ignoratur.

Haec in paucis ad excitanda Deo amabilia corda vestra ideo praemittere curavimus, ut ea, quae vobis studiosius pro salute omnium animarum nostrarum dicenda providimus, auctiores [Fort., acutiores. Baron., avidiores] vos ad audiendum et per omnia sollicitos in Domino redderemus. Sed sicut non solum sacra auctoritate discimus, verum quoque et humana quotidiana bene consuetudine agendo cernimus, quia arbor fructus malos faciens, nullo modo salubrius exstirpatur, quam si radicitus evellatur, melius saepe dictam discordiam vestram omnipotente Domino opitulante una vobiscum, qui huic miserrimae nimiumque [Col. 1346A] infelici conditioni prostrati non succumbitis, sed auctoritate bonorum omnium Domino Deo tantae spurcitiae celso in cacumine praeeminentis corrigere valemus, si quae sit hujus perditionis origo vel fomes detegendo pandamus.

Nullus nempe sana sapientium fideliumque in Domino fratrum vestrorum dubitare permittitur, esse plures in hac sancta et a Deo conservanda Ecclesia, qui tantae miseriae succumbere dedignentur, licet eis manus humana validior, ne id, quod exinde justum esse non dubitant, restaurare vel perficere valeant, obsistat. Quamobrem amabiliter ammonendi estis, ut totis viribus omnipotentem Dominum exorare studeatis, ut tantam ab hoc regno infelicitatem amovere jubeat, et illam, quam mundus dare non potest, pacem sua vobis immensa clementia concedat.

Et quia tantae auctoritatis ordo, vel tantae sublimitatis ratio necdum poscebat, ut priusquam illa omnia, quae merito praemittenda erant, praeponerentur, ut [Col. 1346B] facilius quovis in loco secundum sui qualitatem haberentur illa, quibus salva fide, spe, vel charitate totius Ecclesiae status carere potuisset, propter satisfactionem tamen in hoc opere laborantium principalis hujus saepedictae discordiae vestrae, causa imaginum exstitisse traditur. Ejusdem quoque causae origo in eo contigisse fertur, quod imperator considerans quosdam in eadem plebe indiscreto zelo inflammatos ultra quam oportuisset, vel unquam prius actum esset, in imaginum cultura, veneratione vel adoratione ultra progredere, quam ut antea unquam in universa Ecclesia factum esset, volens ut tunc sibi cum illis, qui ei favebant, eamdem superstitionem qualiscunque esset, ab Ecclesia penitus amoveret, postposita hac in re salubri discretione sine qua omnis humanae actionis virtus in vitium vertitur, elegit praemissam superstitionem aliter emendari non posse, nisi omnes imagines penitus delerentur. Atqui si ita erat, ut dictum est, illicitum cultum in hominibus, vel ab hominibus compescendum erat, non in imaginum [Col. 1346C] destructione, quae nihil peccaverunt; imo eo sensu, quo supra praemissum est, scientibus pro pia memoria, nescientibus vero pro doctrina utiles erant infrangendo [infringendo] vel dissipando sinistram extendit pro dextera. Et qui ita hac in re incautos reducere debuit, sicut forte, quia recens erat causa, facillime potuit, instigante qui nunc late patet, ecclesiasticae pacis vel charitatis inimico.

Hanc ei ac si [etsi] luculentissimam ostendit semitam, heu quam longe ab illa sinistris anfractibus incedentem, quae de semetipso ait: Ego sum via, veritas, et vita (Joan. XIV), quid putas quam dulcia quamque religiosissima, imo sanctissima satagebat fingere itinera, ut per illa ad haec, quae nunc omnes plangimus, pertrahere potuisset dissidia? Sed nec hoc ullo modo aliter aestimatur peragere potuisse, nisi illum prius cum sequacibus suis illius impiae dulcedinis demulcendo cor tangeret, cujus idem diabolus pestifero telo perforatus, de coelo merito cecidisset.

[Col. 1346D] Sed quid agimus, quid dicimus? Ad comparationem namque malorum omnium, quae hic congruente spatio, quod omnino non deest, non solum de diabolo, sed etiam de ipso imperatore cum fautoribus suis dici poterant, nihil est quod dicimus. Universa denique mala, quae ex eo usque in praesentem diem per hujusmodi discordiam in vobis perpetrata sunt, hinc sumpsere principium. Quamvis enim propter singultum plorationis tacere non permittamus, licet propter arctissimum temporis spatium, et propter innormitatem earumdem miseriarum, ut lugentibus mos est, innumera ad dicendum flebilia occurrerint, paucis ad inchoationem hujus infelicitatis redire [agere] placet, ut contueamur diabolum in hujus vitae excursu in bivio stantem, ubi imperator e duobus unum ad eligendum indeclinabiliter cogitur, aut cultui illicito favendo imaginibus contra jus ecclesiasticum cervicem flectere, aut certe hujusmodi [Col. 1347A] cultoribus contradicendo, vel non favendo ingratus existere; et qui facilius poterat ad imitationem antiquorum principum vel patrum suorum, et istos ab illicito cultu revocare, et cum caeteris omnibus morem antiquum sine offensione Dei prosequentibus pacem vel charitatem leniter retinere, persuasit eum praedictus pacis semper et charitatis inimicus, illud iter in destruendis imaginibus arripere, per quod omnes per discretionem sane sapientes atque servantes perturbando confunderet, et illos, qui saepe dicta discretione vel temperantia, quae una de cardinalibus ecclesiasticis virtutibus esse cognoscitur, spreta, elegit ultra quam unquam Deo placuit, vel placere debeat, imaginum cultui deservire, ut eisdem, qui hoc electum habebant, potuisset placere. Non considerans illud quod terribiliter scriptum est: Qui hominibus placent confusi sunt, quoniam Deus sprevit illos (Psal. LII).

Sicque factum est, ut ex die illo ab eodem antiquo [Col. 1347B] semper Deo placens populo fidelium exilia non cessarent, cruces et cruciatus non quiescerent, et, ut fertur, membrorum detruncationes, ipsa etiam homicidia, causa earumdem imaginum, nimia perpetrata sint. Et haec diu cucurrerunt, quousque idem humani generis antiquus hostis, quasi in hac parte satiatus, convertit se ad alia perditionis argumenta, ut denuo suscitaret sibi contra cultores imaginum, Herenam videlicet cum filio, tam pestifera illusione decipiens, ut absque ulla misericordia vel metus superinspicientis omnipotentis Dei majestate, talis ab eis promulgaretur sententia, ut omnis homo eorum ditioni subjectus imagines adoraret, aut certe exsilio poenisve diversis cruciaretur, et si non acquiesceret, ab universali Ecclesia anathematis vinculo sequestratus religaretur. Sed quid nunc denuo e diverso agat, ad priorem iterum recurrens semitam, praesentem denuo incitans imperatorem, ut eas pictas vel scriptas habere quempiam volendo [Col. 1347C] permittat. Quis igitur tam eloquens sub coelo habetur, qui hanc pestiferam cladem enumerare praevaleat? Quis tam ferrea habeat praecordia, cui non dico scribendi, verum quoque per defectum lacrymarum vocem non tollat ejulandi?


. . . . . . . . . caetera desunt. . . . . . . . . . .



Epistola Ludovici et Lotharii ad Eugenium papam.

Sanctissimo ac reverendissimo domino et in Christo patri Eugenio summo pontifici, et universali papae HLudovicus et HLudarius, divina ordinante providentia imperatores et Augusti, spiritales filii vestri sempiternam in Domino nostro Jesu Christo salutem.

Quia veraciter nos debitores esse cognovimus, ut his quibus regimen ecclesiarum, et ovium Dominicarum cura commissa est, in omnibus causis ad divinum cultum pertinentibus opem atque auxilium pro qualitate virium nostrarum et intellectus nostri [Col. 1347D] capacitate feramus. Idcirco praetermittere nequivimus, quin tunc, quando legati Graecorum nobis manifestaverunt, qualem ad vos deberent perferre legationem, summa cura ac sollicitudine tractaremus, quale vobis adjutorium in hoc negotio cum Dei auxilio exhibere potuissemus. Et ob hoc a vestra sanctitate petimus, ut sacerdotibus nostris liceret de libris sanctorum Patrum sententias quaerere atque colligere, quae ad eamdem rem, pro qua idem legati vos consulturi erant, veraciter definiendam convenire potuissent.

Quas cum illi juxta concessam etiam a vobis licentiam solerter inquirerent, et divina opitulante gratia quidquid invenire tam brevi temporis spatio potuerunt, collegissent, nobis ea perlegenda direxerunt. Quibus perlectis, ea vestrae sanctitati legenda atque examinanda per hos legatos nostros Jeremiam scilicet et Jonam, venerabiles episcopos, mittere curavimus. Cum quibus si vestra paternitas dignum [Col. 1348A] duxerit, de eadem legatione, quae in Graeciam a vobis mittenda est non inutilem, sed potius proficuam collationem habere potestis, quia et in sacris sunt litteris admodum eruditi, et in rationibus disputatoriis non minimum exercitati. Quos non ob hoc ad vestrae almitatis praesentiam commemoratis sententiarum collectionibus misimus, ut hic aliquo velut magisterii officio fungerentur, aut huc docendi gratia directi putarentur, quia sicut jam commemorati sumus, nos debitores exsistere, ut huic sacratissimae sedi in quibuscunque negotiis auxilium ferre debeamus. Ideo et hos missos, et quas deferunt litteras, si quid vobis adjutorii conferre potuissent, mittere dignum duximus. Hos vestrae sanctitati commendamus, ut et benignam apud vos receptionem, et familiariter vobiscum loquendi locum inveniant.

Novit quippe sanctitas vestra qualiter populus Graecorum in hac imaginum veneratione divisus sit. Ideo rogamus, ut almitas vestra curam et diligentiam [Col. 1348B] adhibere dignetur, quomodo per vestram saluberrimam doctrinam atque admonitionem magis ad concordiam et unitatem revocetur, quam propter hoc ad majorem discordiam et dissensionem impellatur. Et ideo cautissime considerare debetis, ut legatio vestra, quam illuc dirigere disponitis, tanta prudentia, tantoque moderamine suffulta sit, ut a nemine neque a Graeco neque Romano juste valeat reprehendi; sed talis sit, qualem semper decet in omnibus causis ab ista sacratissima sede proficisci. Et si vestrae sanctitati placet, ut pro hac ipsa legatione missi nostri simul cum vestris illas in partes dirigantur, et hoc nos tempore congruo scire permittite. Et non solum hoc, sed etiam si ituri sunt, ubi et quando cum vestris missis se jungere debeant. Non ideo tamen de nostris missis illuc dirigendis interrogamus, quasi necessarium nobis videatur, aut nos vestros missos hanc legationem per se perficere dubitemus, sed potius propter hoc eos vobis offerimus ut sciatis nos in omnibus esse [Col. 1348C] paratos, quae hujus sacratissimae sedis necessitas aut voluntas postulaverit. Optamus sanctam et venerabilem, ac piam paternitatem vestram, semper in Christo bene valere, et nostri ac nostrorum omnium in sacrosanctis orationibus meminisse, sanctissime ac beatissime Pater.



Jeremiae et Jonae venerabilibus episcopis in Domino salutem.

Venerunt ad praesentiam nostram Halitgarius et Amalarius episcopi VIII Idus Decembr. deferentes collectiones de libris sanctorum Patrum, quas in conventu apud Parisios habito simul positi collegistis, quas etiam coram nobis perlegi fecimus. Et quia placuerunt, ad id, propter quod collectae sunt, necessariae atque utiles a nobis judicantur, sub omni celeritate censuimus dirigendas. Idcirco admonendo praecipimus solertiae vestrae ut priusquam de his aliquid Domino apostolico indicetis, diligenti [Col. 1348D] cura eadem vos recensere curetis; et ea quae melius et aptius praesenti negotio convenire inveneritis, excerpere atque describere, illique ad legendum offerre studeatis. Quia enim, ut nostis, nos ab eo petere voluimus licentiam, quatenus has collectiones a sacerdotibus nostris fieri permitteret, et ideo non poterit praetermitti, quin ostendatur, quod ex ipsius permissione collectum est.

Illud tamen summopere praevidete, ut ea illi de his ostendatis, quae rationi de imaginibus habendae per omnia conveniunt, et quod ipse vel sui minime rejicere valeant. Sed et vos ipsi tam patienter ac modeste cum eo de hac causa disputationem habeatis, ut summopere caveatis, ne nimis ei resistendo eum in aliquam irrevocabilem pertinaciam incidere compellatis, sed paulatim verbis ejus quasi obsequendo magis quam aperte resistendo ad mensuram, quae in habendis imaginibus tenenda est, eum deducere valeatis. Et ideo potius efficere contendatis, [Col. 1349A] ut negotium, de quo agitur, ad meliorem quam ad pejorem statum cum Dei adjutorio perducatur.

Postquam vero hanc rationem de earumdem imaginum causa consummaveritis, si tamen hoc ad nihilum Romana pertinacia permiserit, ut ratio inter vos habita, aliquo bono et convenienti fine claudatur, et ille vobis indicaverit, quod legatos suos ob eamdem causam in Graeciam permittere velit, volumus, ut eum interrogetis, si ei placeat, ut nostri legati pariter cum suis in Graeciam pergant. Et si hoc ei melius visum fuerit, seque hoc omnino velle responderit, [Col. 1350A] tunc volumus, ut sub omni festinatione litteris vestris a vobis ad nos directis nos inde certos faciatis, simulque et de vestro adventu ad nos, ut eo tempore, quo vos ad nostram veneritis praesentiam, Halitgarium et Amalarium nobiscum inveniatis. Vos autem cum domino apostolico considerate, ubi ille vel quando velit, ut sui ac nostri legati ad naves conscendendas se jungere debeant, et hoc nobis per vosmetipsos cum, Deo volente, veneritis, annuntiare potestis.




[Col. 1349]
BEATI CAROLI MAGNI IMPERATORIS SCRIPTA. SECTIO TERTIA.---CARMINA.



[a 2Kb] CARMEN PRIMUM. AD ADRIANUM PAPAM.
(Ex Froben., Opp. B. Alcuini.)
[Col. 1349B]

Adriano summo papae, papaeque beato;
   Rex Carolus salve mando, valeque, Pater
Praesul apostolicae munus hoc [L., isthoc] sume cathedrae,
   Vile foris visu, stemma sed intus habens.
Organa Davidico gestant modulantia plectro,
   Continet et lyricos, suavisonosque modos.
Haec tua, Christe, chelys miracula concinit alma,
   Qui clavem David, sceptra domumque [Ms., donumque] tenes.
Mystica septeno fuerant haec trusa sigillo
   Carmina, ni Christus panderet ista Deus.
[Col. 1349C] Hoc vobis ideo munus pie dedo sacerdos,
   Filius ut mentem Patris adire queam.
Ac memorare mei precibus sanctisque piisque,
   Hoc donum exiguum saepe tenendo manu.
Et quanquam modico niteat splendore libellus,
   Davidis placeat celsa camoena tibi.
Rivulus iste meus teneatur flumine vestro,
   Floriferumque nemus floscula nostra petant.
[Col. 1350B] Incolumis vigeas, rector, per tempora longa
   Ecclesiamque Dei dogmatis arte regas.



CARMEN II. [b 2Kb] EPITAPHIUM ADRIANI I PAPAE, Quo Carolus Magnus sepulcrum ipsius decoravit.
(Ex eodem, ibid.)


Hic Pater Ecclesiae, Romae decus, inclytus auctor
   Adrianus requiem papa beatus habet.
Vir, cui vita Deus, pietas lex, gloria Christus,
   Pastor apostolicus, promptus ad omne bonum.
Nobilis ex magna genitus jam gente parentum,
   Sed sacris longe nobilior meritis.
Exornare studens devoto pectore pastor
   Semper ubique suo templa sacrata Deo.
[Col. 1350C] Ecclesias donis, populos et dogmate sancto
   Imbuit, et cunctis pandit ad astra viam.
Pauperibus largus, nulli pietate secundus,
   Et pro plebe sacris pervigil in precibus,
Doctrinis. Opibus, muris erexerat arces,
   Urbs caput orbis, honor inclyta Roma, tuas.
Mors cui nil nocuit, Christi quae morte perempta est,
   Janua sed vitae mors melioris erat.
[Col. 1351A] Post Patrem lacrymans Edit., lacrymis] Carolus haec carmina scripsi.
   Tu mini dulcis amor, te modo plango, Pater.
Tu memor esto mei, sequitur te mens mea semper.
   Cum Christo teneas regna beata poli.
Te clerus [Edit., clarus] populus magno dilexit amore,
   Omnibus unus amor, optime praesul, eras.
Nomina jungo simul titulis, clarissime [Edit., charissime], nostra.
   Adrianus, Carolus, rex ego, tuque Pater.
Quisque legas versus, devoto pectore supplex,
   Amborum mitis, dic, miserere Deus.
[a 1Kb] Haec tua nunc teneat requies, charissime, membra,
   Cum sanctis anima gaudeat alma Dei.
[Col. 1351B] Ultima quippe tuas donec tuba clamet in aures,
   Principe cum Petro surge videre Deum.
Auditurus eris vocem, scio, Judicis almam:
   Intra nunc Domini gaudia magna tui.
Tum memor esto tui nati, Pater optime, posco;
   Cum Patre, dic, natus pergat et iste meus.
O pete regna, Pater felix, coelestia Christi,
   Inde tuum precibus auxiliare gregem.
Dum sol ignicomo rutilis splendescit ab axe,
   Laus tua, sancte Pater, semper in orbe manet.


Versus sequentes ad epitaphium Adriani papae adjuncti sunt ex codice manuscripto pervetusto in collegio Ratisbonensi asservato. Illos versus excepimus ex Frobenio inter ADDENDA et SUPPLENDA ad beati Alcuini Opera, tom. II, pag. 614. EDIT.


[Col. 1351C] Quamvis digna tuis non sint, Pater, ista sepulcris.
   Nec titulis egeat clarificata fides:
Sume tamen laudes, quas Petri captus amore
   Extremo veniens hospes ab orbe legat.
Sanasti patriae laceratum scismate corpus,
   Restituens propriis membra revulsa locis.
Imperio devicta pio tibi Graecia cessit,
   Amissam gaudens se reparasse fidem.
Africa laetatur, multos captiva per annos,
   Pontifices precibus promeruisse tuis.
Haec ego Silverius, quamvis mihi dura, notavi,
   Ut possent tumulis fixa manere diu.



[b 1Kb] CARMEN III. AD ALCUINUM.
(Ex eodem, ibid.)
[Col. 1351D]

Rex Carolus gaudens de te, Pater atque magister,
Versibus his paucis aeternam posco [Edit., in Christo] salutem.
Mens mea mellifluo, fateor, congaudet amore,
Doctor amate, tui; volui quapropter in odis,
O venerande, tuam musis solare senectam.
Te quoque te cupiens imperante agnoscere Christo,
[Col. 1352A] Nos nostrosque simul sanos nunc esse fideles,
Perpetuis optans tete gaudere triumphis,
Inque Dei cultu vigeas virtutibus almis,
In meliora tenens sanctae vestigia vitae,
Donec et aetherei venias ad culmina regni,
Congaudens sanctis Christo sociatus in aevum.
Meque tuis precibus mecum rape, quaeso, magister
Ad pia, qua tendis, miserantis culmina Regis.
Qua laus atque decus, species, pax, gloria, lumen
Semper in aeternum sanctis sine fine manebit.



[c 1Kb] CARMEN IV. AD PAULUM TUNC MONACHUM CASSINENSEM.
(Ex eodem, ibid.)


[Col. 1352B] Parvula rex Carolus seniori carmina Paulo
   Dilecto fratri mittit honore pio.
Quae rapuit calamus subito dictantis amore
   Demandans chartae [Edit., castae]: Fer mea verba cito.
Ad faciem Pauli venerandam perge per urbes,
   Per montes, silvas, flumina, lustra pete.
Casinum montem Benedicti nomine clarum,
   Pastoris magni praecipuique Patris.
Illic quaere meum mox per sacra culmina Paulum,
   Illic habitat medio sub grege, credo, Dei.
Inventumque senem devota voce saluta,
   Et dic: Rex Carolus mandat aveto tibi.
Gaudia dicque, reor, nostrae sibi magna salutis,
   Gratificam Christi per miserantis opem.
[Col. 1352C] Atque Pium Patrem rogito tunc semper ubique
   Pro nobis preces ut ferat ille sacras.
Nec non nos fratrum precibus commendet honestis,
   Sum votis quorum certus adesse Deum.
Quapropter sociis per me mandare salutem
   Perpetuae pacis omnibus his placuit.
Ecce valete simul cuncti juvenesque senesque,
   Gratia vos Christi protegat atque regat.



[d 1Kb] CARMEN V. AD EUMDEM PAULUM DIACONUM.
(Ex eodem, ibid.)


Hinc celer egrediens celeri mea charta volatu,
Per silvas, colles, valles quoque perpete cursu,
[Col. 1352D] Alma Deo chari Benedicti tecta require,
Est nam certa quies fessis venientibus illuc.
Hic olus hospitibus; piscis, hic panis abundat
Pax pia, mens humilis, pulchra et concordia fratrum,
Laus, amor et cultus Christi simul omnibus horis.
Dic Patri et sociis cunctis, salvete, valete.
Colla mei Pauli gaudendo amplecte benigne.
Dicito multoties, salve, Pater optime, salve.



CARMEN VI. AD EUMDEM PAULUM DIACONUM.
(Biblioth. de l'Ecole des Chartes.)
[Col. 1353A]

Christe, Pater mundi, secli radiantis origo,
Annue nunc voto, ut [a 1Kb] queam tua mystica dona
Dicere, quae nobis solita clementia [b 1Kb] praestes,
Atque salutiferam Patribus perferre salutem.
Surge, jocosa, veni, mecum fac, fistula, versus;
Incipe quamprimum meritas persolvere grates,
Et cordis plectro tu dic vale fratribus almis
Dulcia qui nobis doctrinae mella ministrant,
Carminibusque suis permulcent pectora nostra.
Curre per Ausoniae, non segnis epistola, [c 1Kb] campos,
Atque meo Petro chartam [d 1Kb] dilecto salutem
Gratificas laudes dic et, pro carmine laeto
[Col. 1353B] Quod mihi jam dudum placidum direxerit ille.
Inde per egregiam [e 1Kb] . . . . . . praesulis aedem
Adriani, tandem Petri loca sancta rogando,
Pro me proque meis [f 1Kb] visitata relinque [g 1Kb] silentes.
Hinc celer egrediens facili, mea charta, volatu
Per sylvas, colles, valles quoque praepete cursu,
Alma Deo chari Benedicti tecta require,
Colla mei Pauli persaepe amplecte benigne:
Est nam certa quies fessis venientibus illuc;
Hic olus hospitibus, pisces, hic panis abundans,
Pax pia, mens humilis, pulchra et concordia fratrum,
Laus, amor et cultus Christi simul omnibus horis:
Dic Patri et sociis cunctis: Salvete, valete.



CARMEN VII. CAROLUS MAGNUS AD LECTOREM MANUSCRIPTI QUEM IPSE MENDIS PURGAVERAT.
(Ex Lambecio, tom. IV.)
[Col. 1353C]

Codicis hujus ovans volui confringere penna
[h 1Kb] Spinas, quas animo [i 1Kb] scriptor congessit inerti
Quique legis, precibus pro me pulsare Tonantem
Digneris, valeam [j 1Kb] si Christi vivere regno.



CARMEN VIII. Versus inscripti libro Evangeliorum quem jussu Caroli scripsit Godescalcus anno 781 ad opus ecclesiae sancti Saturnini Tolosani.
(Ex dom. Bouquet., Recueil des Hist.)


Orbe bonus toto passim laudabilis heros,
[Col. 1354A] Inclytus in regno, fretus coelestibus armis,
Laude triumphator, dudum supra aethera notus,
Jure patrum solio feliciter inditus haeres,
Pacificus rector, potens dominator et aequus
Praeclarus multis, humili pietate superbus,
Providus ac sapiens, studiosus in arte librorum,
Justitiae custos rectus, verusque satelles,
Pauperibus largus, miseris solatia praestans,
Plenus amore Dei, et Christi compulsus amore,
Septenis dum aperit felix bis fascibus annum,
Hoc opus eximium Francorum scribere Karlus
Rex pius, egregia Hildegar cum conjuge, jussit:
Quorum salvifico tueatur nomine vitas
Rex regum Dominus, coelorum gloria, Christus.
Ultimus hoc famulus studuit complere Godescal,
[Col. 1354B] Tempore vernali transcensis Alpibus ipse
Urbem Romuleam voluit quo visere consul,
Ut Petrum sedemque Petri rex cerneret, atque
Plurima celsithrono deferret munera Christo.
Multa peregrinis concessit dona misellis,
Annua tunc ibidem celebrans solemnia Paschae.
Praesulis officio tunc Adrianus functus in arvis
Culmen apostolicum Romana rexit in urbe.
Principis hic Caroli claris natalibus auctam
Karlmannam sobolem mutato nomine Pippin
Fonte renascentem, et sacro baptismate lotum
Extulit oblatum sacratis compater undis.
Septies expletus fuerat centesimus annus,
Octies undecimo sol cumque currerat astro,
Ex quo Christus Jesus secla beaverat ortu,
[Col. 1354C] Exuerat totum et tetra caligine mundum.



CARMEN IX. DE ROLANDO SUO EXSTINCTO.
(Ex Fabricio, Biblioth. med. et inf. Latinitatis.)


Tu patriam repetis, tristi nos orbe relinquis,
   Te tenet aula nitens, nos lacrymosa dies.
Sex qui lustra gerens, octo bonus insuper annos,
   Ereptus terrae justus ad astra redis.
Ad paradisiacas epulas te cive reducto,
   Unde gemit mundus, gaudet honore polus.




[Col. 1355]
APPENDICULA AD SCRIPTA B. CAROLI MAGNI. Caroli Magni imperatoris [a 1Kb] sermo de fundatione Aquisgranensis basilicae Marianae, illiusque consecratione per Leonem III papam.
(Ex Miraeo, Opera Diplomatica.)

[Col. 1355A] Ego Carolus, qui Deo favente curam regni gero, et Romanorum imperator existo, consilio principum regni nostri, episcoporum, ducum, marchionum ac comitum, rogatu vero tam liberorum quam servorum, in plurimo generali conventu, in diversis locis regni nostri habito, discussi, prout justius et melius cunctis videbatur, primum de lege sanctarum ecclesiarum, de reddendis justitiis episcoporum, de vita et jure presbyterorum ac clericorum, et haec omnia judicio et assensu nostro, secundum instituta patrum meorum corroboravi, firmavi et auxi, nihil de his minuens, quae catholici viri recte atque legitime vivere volentes, ad observandum spirituali ac saeculari decreto bonum et utile contulerint.

[Col. 1355B] Deinde prout cunctis placuit prudentioribus regni nostri, legem Saxonum, Noricorum, Suevorum, Francorum, Ripuariorum, Salicorum [b 1Kb] , sicut mos et potestas imperatorum est, et omnium antecessorum meorum semper fuit, distinxi, distinctam sub auctoritate regia et imperatoria stabilivi, non ex mea adinventione aut corde prolatam, sed communi consilio et generali conventu totius Galliae a me renovatam, et in melius auctam, sicut patres et praedecessores mei fecisse perhibentur. Scitis enim, et neminem latet, quia quidquid ab imperatoribus et regibus praeceptum et decretum est, semper ratum et pro lege tenendum est, ne quod ab universis sensatis et justa satis discretione vivere volentibus imperatum et actum est, et nostra imperatoria et regia majestate confirmatum et solidatum, violetur.

Nunc, patres, fratres et amici, fautores et coadjutores gloriae regni nostri, de omnibus statutis patris mei Pipini, quae ad utilitatem et honorem sanctae [Col. 1355C] ecclesiae firmari ac renovari petistis, quae ad defensionem saecularium rerum et legum stabiliri quaesistis, nihil minui nec abnui, sed in melius ampliavi, omnium sanis consiliis acquievi, et fui in medio vestrum quasi unus de quaerentibus et petentibus aequitatem legis, nulli contradicens aut et rectae petitioni. Ergo vestri decreti et petitionis voluntarius exstiti, vos quasi patres et fratres audivi: nunc quaeso ut meae petitionis et intentionis non solum auditores, sed et benevoli factores fieri velitis. Nec quod indecens aut intolerabile si quaero, sed quod tota Gallia, et universi principes potius concedere quam negare debent.

Nostis qualiter ad locum, qui Aquis, ab aquarum calidarum aptatione, traxit vocabulum, solito more, venandi causa ingressus, sed perplexione sylvarum, errore quoque viarum, a sociis sequestratus veni, thermas calidorum fontium et palatia inibi reperi, quae quondam Granus [c 1Kb] , unus de Romanis principibus, frater Neronis et Agrippae, a principio construxerat. [Col. 1355D] Quae longa vetustate deserta ac demolita, [Col. 1356A] frutetis quoque ac vepribus occupata nunc renovavi, pede equi nostri in quo sedi inter saltus, rivis aquarum calidarum perceptis et repertis. Sed et ibidem monasterium Mariae matri Domini nostri Jesu Christi omni labore ac sumptu quo potui, aedificavi, lapidibus ex marmore pretioso adornavi, quod Domino adjuvante et cooperante sic formam suscepit, ut nullum ipsi queat aequiparari.

Itaque tam egregio opere hujus basilicae, non solum pro voto meo et desiderio, verum ex divina gratia ad unguem peracto, pignora apostolorum, martyrum, confessorum, virginum, a diversis terris et regnis et praecipue Graecorum collegi, quae huic sancto intuli loco, ut eorum suffragiis regnum firmetur et peccatorum indulgentia condonetur. Praeterea a Domino Leone [d 1Kb] Romano pontifice hujus templi consecrationem et dedicationem fieri impetravi, prae nimia devotione quam erga idem opus habui, et sanctorum pignora, quae ibi recondita meo studio et [Col. 1356B] elaboratu habentur. Decebat enim ut idem templum, quod cunctis monasticis aedificiis in regno nostro forma et structura praeesse videtur, in honorem sanctae Dei genitricis, a nobis regali studio fundatum, dignitate consecrationis praecelleret, sicut ipsa virgo super omnes choros sanctorum praecellens exaltata est: et ideo domnum apostolicum, qui omnes praecellit ecclesiasticos gradus, ad consecrandum et dedicandum ex sola cordis mei consideratione elegi et accivi. Accivi etiam cum illo Romanos cardinales, episcopos Italiae quoque quam plures et Galliae, simulque abbates et cujusque ordinis clerum multum, qui huic sacrae dedicationi interessent. Acciti sunt etiam multi Romani principes, praefectura et qualicunque dignitate promoti, ad id solemne, duces, marchiones, comites, principes regni nostri tam Italiae quam Saxoniae, tam Bavariae quam Alemanniae, et utriusque Franciae tam Orientalis quam Occidentalis [e 1Kb] , in omnibus voto meo et desiderio obsequentes.

Illic vero domno apostolico et omnibus praedictis [Col. 1356C] nobilibus et egregiis personis congregatis, merui ab omnibus obtinere, prae divina devotione quam erga ipsum locum et matrem Domini nostri Jesu Christi habebam, ut in templo eodem sedes regia locaretur, et locus regalis et caput Galliae trans Alpes haberetur, ac in ipsa sede reges successores et haeredes regni initiarentur, et sic initiati jure dehinc imperatoriam majestatem Romae, sine ulla contradictione, planius assequerentur. Confirmatum et sancitum est hoc a domno Leone Romano pontifice, et a me Carolo Romanorum imperatore Augusto et primo auctore hujus templi et loci, quatenus ratum et inconvulsum hoc statutum et decretum nostrum maneat, et hic sedes regni trans Alpes habeatur, sitque caput omnium civitatum et provinciarum Galliae.

Decrevimus etiam ex assensu et benevolentia omnium principum regni, qui ad hoc festum dedicationis convenerant, ut locum et sedem regiam pro murali praesidio contra omnes turbines, episcopi, [Col. 1356D] duces, marchiones, comites, omnes principes Galliae, [Col. 1357A] fideles regni, tueantur, semper locum hunc venerantes. Decrevimus etiam si quae injuria aut versutia contra leges quas statuimus surrexerit, libero aut servo nocere tentaverit, Aquis ad hanc regiam sedem quam fecimus caput Galliae veniat, veniant judices et defensores loci, et cum aequitate legis causae decernantur, status legis resurgat, injuria condemnetur, et justitia reformetur.

Nunc ergo quia locum hunc majestate regiae sedis, domni apostolici decreto, et nostra imperiali potentia, nostro assensu exaltavimus, honestate vero hujus templi et plurimorum sanctorum veneratione [Col. 1357B] magnificavimus, decet nec incongruum videtur [Col. 1358A] (cum ad hoc nimium figitur noster animus) ut petitio mea, cujus vos non solum auditores, sed benevolos factores fieri exoravi, apud vos obtineat, quatenus non solum clerici et laici, loci hujus indigenae, sed et omnes incolae et advenae, hic inhabitare volentes, praesentes et futuri, sub tuta et libera lege sine omni servili conditione vitam agant, ac omnes pariter, ex avis et atavis ad hanc sedem pertinentes, licet alibi moram facientes, ab hac lege quam dictavero in praesentiarum, a nullo successore nostro vel ab aliquo machinatore, legum subversore, infringantur, nunquam de manu regis alicui personae nobili [Col. 1358B] vel ignobili in beneficio tradantur.



Appendix AD OPERA OMNIA BEATI CAROLI MAGNI.




[Col. 1357]
CAROLINA SIVE VARIA AD CAROLI MAGNI GESTA, CULTUM, FAMAM ET LAUDES PERTINENTIA. SECTIO PRIMA.---LITURGICA.



I. De beati Caroli publica veneratione.
(Ex Actis Sanctorum, mens. Jan. tom. II.)
[Col. 1357C]

1. Colitur consuetis divorum honoribus sacrisque anniversariis Carolus Magnus Francorum rex, primusque, revocata quarto demum saeculo in Occidentem imperii dignitate, Romanorum imperator. Relatum in sacras tabulas illius est nomen a Guidone Cremensi, Paschale III dicto: qui licet, Alexandro III Ecclesiam catholicam legitime administrante, schismaticorum factione Frederico Aenobarbo Caesari adhaerente, praeter jus fasque papa appellatus sit; Carolus tamen, propter illustria benefacta, et antea fortassis, et post saltem, conniventibus Romanis pontificibus, divus habitus est: templa illi dicata, officii ecclesiastici impensa celebritas.

2. Quod ita Henricus Spondanus Apameorum episcopus in Epitome Annalium Baronii, anno 814, n. 5, declarat: »Si quae de ipso scripta sunt spectes, [Col. 1357D] dignum virtutum exemplar intueberis, religionisque omnibus absolutum numeris simulacrum, cui nec (mea sententia) qui praecesserunt vel postea successerunt imperatores, aequari penitus valeant. Sed nec in moribus haberet aequalem, nisi conjugalem castitatem concubinarum introductione foedasset. Verum posterior maculas istas poenitentia abstersit, dum senilem carnem suam cilicino super nudum corpus inhaerente jugiter indumento attrivit. Cujus quidem egregiarum virtutum merito, Ecclesia Gallicana ejusdem natalem diem celebrat: eumdemque sub Frederico imperatore, Paschalis papa dictus in numerum sanctorum ascripsit. Sed quod is haud legitimus fuit pontifex, ejusmodi canonisatio non est recepta ab Ecclesia Romana. Quod tamen non reperiantur legitimi pontifices eam impugnasse, res sic tacita permissione, sive tolerantia, perseveravit, ut in propria ecclesia, ubi sepultus fuit, coleretur. [Col. 1358C] Ita enim canonum praecipui interpretes declararunt. Propagatus autem postea noscitur ejus cultus in alias Ecclesias Galliae, Belgii atque Germaniae, in quibus idem Carolus sanctitatis titulo colitur, faventque scripta plurimorum rerum Francicarum historicorum.« Haec Spondanus.

3. Vidimus certe complurium Ecclesiarum breviaria, in quibus XXVIII Januarii colitur sanctus Carolus, imperator, vel IX lectionum officio vel trium. Et in Ecclesia quidem Mindensi haec recitatur publica eo die precatio: Deus, qui superabundanti fecunditate bonitatis tuae beatum Carolum Magnum imperatorem et confessorem tuum, deposito carnis velamine, beatae immortalitatis gloria sublimasti, concede propitius, ut quem ad laudem et gloriam nominis tui honore imperii exaltasti in terris, pium ac propitium intercessorem semper habere mereamur in coelis. Per Dominum. Par ei antiquo Parisiensi Breviario, Rhemensi, Rothomagensi, Osnabrugensi, Tornacensi, aliisque honos habetur. In Rothomagensi haec legitur [Col. 1358D] oratio, quae et de sancto Ludovico Rege: Deus, qui beatum Carolum confessorem tuum de terreno regno ad coelestis regni gloriam transtulisti, ejus, quaesumus, meritis et intercessione, Regis regum Jesu Christi Filii tui facias nos esse consortes. Per eumdem Dominum.

4. Exstat et in plurimis Martyrologiis consignatum Caroli nomen. Antiquissimum est quod a Rabano sub Lothario Caroli nepote compositum creditur: in quo solum id habetur: »Obiit Carolus.« Brugense ms.: »Ipso die depositio domini Caroli Magni imperatoris.« Ms. sancti Lamberti Leodii: »Eodem die Caroli Magni imperatoris.« In ms. imperialis monasterii sancti Maximini Treviris, quod alioquin fere Rabani Martyrologio, ab Henrico Canisio publicato, in omnibus respondet, Caroli nulla mentio est. Verum in Necrologio atque in anniversariorum Catalogo ista habentur: »Carolus Magnus [Col. 1359A] imperator, qui dedit huic Ecclesiae tres curtes, id est, Stensele, Luniciacum, Wimariskirca.« Wandelbertus hoc die:

Lux, decus, orbis amor, patriae cultusque dolorque,
Excelso imperii caput exaltatus honore,
Tum Carolus migrans Ludovico sceptra relinquit.
Martyrologium Usuardi Parisiis excusum an. 1536: »Item sancti Caroli imperatoris.« Ferrarius: »Aquisgrani sancti Caroli Magni. Varia mss. Belgica, tum Latina, tum Teutonica lingua: Apud Aquasgrani, depositio sancti Caroli regis Francorum et imperatoris Romanorum.«

5. MS. Florarium: »Aquisgrani depositio beati Caroli imperatoris Romanorum, regis Francorum, et lucis Brabantinorum, qui pro magnitudine operum cognominatus est Magnus. Ab hoc denominatur inclyta stirps Carolidarum, qua generosior et religiosior, excepta genealogia Christi, non prodiit ulla sub coelo. Obiit anno salutis 814, aetatis suae 71.« [Col. 1359B] Ex hac immodica Carolidarum, sive Carlingorum, laudatione, et ducis Brabantinorum appellatione, conjicere licet auctorem illius Florarii Brabantinum fuisse. At neque peculiari quopiam jure aut titulo, provinciam, quae Belgicarum dignitate princeps, Brabantia appellatur, possedisse rexisseve, antequam patri in regnum succederet, legitur Carolus; neque tunc ea Brabantia dicebatur: quam nomenclationem multo post usurpavere comites Lovanienses, qui quod ejus ditionis, quae Bracbantum antiquis erat dicta, partem possiderent, caetera sui juris loca Brabantiam, et se inferioris Lotharingiae et Brabantiae duces vocavere, oriundi ipsi a comitibus Hagnoensibus; ab illis vero caeteri propagati Brabantiae duces longe celeberrimi, quibus Burgundi, his Austriaci successere. Habuere tamen et Pipinus et Carolus et caeteri illius familiae, privatas in Belgio toto, ac praesertim eo tractu qui Brabantia nunc dicitur, possessiones, sive allodialia, ut vocant, bona.

[Col. 1359C] 6. Caroli natalem ita varia mss. Usuardi nomine insignita, sed in aliis quoque passim ampliata, celebrant. »Apud Aquisgrani depositio sancti Caroli regis Francorum et imperatoris Romanorum, qui regno et imperio suo pacato et dilatato, statu quoque sanctae Ecclesiae religiose ordinato, et fide studiosissime ampliata, anno Domini octingentesimo quarto decimo, aetatis suae septuagesimo primo, regni autem quadragesimo septimo, et imperii quarto decimo transivit ad Dominum. Hic pro magnitudine operum cognominatus est Magnus.« Eadem fere habent Carthusiani Colon. in addit. ad Usuardum. Aquisgranense Martyrologium citatum a Molano in Natalibus sanctorum Belgii et addit. ad Usuardum: »Eodem die Aquisgrani basilica, natale sancti Caroli confessoris primi de stirpe Francorum, ordinatione divina, Romanorum Augusti: qui ab ineunte aetate sua saeculi pompam despiciens, imperialis potentiae gladio, et sanctae praedicationis verbo, vitaeque [Col. 1359D] salutaris exemplo convertit Guasconiam, Germaniam atque Galliam. Convertit quoque ad Dominum Frisiam, Alemanniam, atque triplici tropaeo Saxoniam. Aedificavit quoque propriis sumptibus ad laudem et honorem sanctae et individuae Trinitatis viginti septem ecclesias, quarum excellentiae typhum obtinet Aquensis, praesentibus suffragiis gloriosa.« Galesinius: »Aquisgrani in Germania sancti Caroli regis, confessoris. Is multis aedificatis augustissimis templis et nationibus ad Christianam religionem a se conversis, aliisque summo pietatis studio praeclare gestis, Magni cognomen adeptus, tum demum in Domino quievit, in sanctorumque numerum a Paschali pontifice relatus est.« Imo pseudopontifice.

7. Alii quoque Carolum in divorum fastis honorifice referunt, Ghinius, Miraeus, Canisius, Felicius, Maurolycus, et omnium fusissimo elogio Saussaius. Quidam nonnulla de eo praedicant, quae correctione [Col. 1360A] egent, ex auctoribus non probatae fidei accepta. Ita Maurolycus: »Huc spectat memoria Caroli, cognomento Magni, imperatoris, cujus praeclara pro Christo gesta magnopere celebrantur a Turpino Rhemensi episcopo. Nam ex expeditione Hierosolymitana rediens, ex Byzantio partem crucis et clavum et spineam coronam asportavit in Galliam. Quatuor et viginti monasteria construxit. Quatuor praesules, Treverensem, Coloniensem, Maguntinum et Salzeburgensem, magnis opibus et honoribus dotavit. Et an. salutis 814, an. aetatis 71, regni 47, imperii 14, obiit Aquisgrani in Lotharingia.« Eadem fere habet Felicius; plura Martyrol. Germanicum, sed illud vitiose, quod terram sanctam vindicasse eum a Saracenorum servitute tradit: at plura longe peccat auctor libri qui Viola Sanctorum inscribitur.



II. De Translatione sancti Caroli imperatoris.
(Ex Actis Sanctorum, ibid.)

[Col. 1360B] 1. Celebris est in Martyrologiis VI Kal. Aug. sancti Caroli memoria, quo die ejus elevatae translataeque reliquiae. Martyrol. Coloniense: »Eodem die translatio beati Caroli Magni imperatoris et confessoris apud Aquisgranum.« Meminerunt et Carthus. Colon. ac Molanus in Addit. ad Usuardum, Canisius, Saussaius. Tempus exprimit ms. Florarium: »Aquisgrani translatio sancti Caroli Magni imperatoris, facta sub Frederico imperatore hujus nominis primo, et Alexandro papa hujus nominis tertio, anno salutis 1163.« At nondum eo anno successerat Octaviano antipapae Guido Cremensis, dictus Paschalis, cujus auctoritate facta dicitur illa translatio, an. 1165.

2. Exstat de ea translatione et canonizatione diploma Frederici I, dicti Aenobarbi, sive Barbarossae, quod ex Petri Bekae Aquisgrano, et Autberti Miraei Fastis Belgicis damus. Huic miracula subjicimus ex Vita eo ipso tempore scripta. Porro cum Paschalis [Col. 1360C] antipapae auctoritate elevatum sancti Caroli corpus testetur Fredericus, mirum est apud Joannem Chapeawillum, t. II, de Episc. Leodiens. veluti ex magno Chronico Belgico (quod in hoc non reperimus) id factum dici »de voluntate et mandato Alexandri Papae:« nisi fortassis Alexander id dein, recepto in gratiam Frederico ann. 1177 ratum habuit. Ita ergo habet: »Praesulatus hujus Alexandri (episcopi Leodiensis) anno secundo, scilicet anno Domini 1166, de voluntate et mandato Alexandri papae et omnium cardinalium, quarto Kalendas Januarii, praesente Frederico imperatore, et multis praelatis, Aquisgrani ossa Caroli Magni imperatoris, a loco ubi quieverat annis 352, cum magna reverentia sunt elevata, et honorifice collocata in feretro argenteo per Raynaldum archiepiscopum Coloniensem, et Alexandrum Leodiensem episcopum, cum multis oblationibus, quas imperator et imperatrix et alii obtulerunt: ubi et canonizatus Carolus et sanctus confessor dictus est.«

[Col. 1360D] 3. Translatum est Osnabrugum sancti Caroli caput. De eo Wernerus Rolewink, lib. de Moribus Westph., part. III, cap. 8: »Post hunc, inquit, gloriosus imperator sanctus Carolus apostolus noster, qui terram hanc plene convertit ad fidem. Ejus caput in Osnaburgis honorabiliter veneratur, cum sanctis Crispino et Crispiniano et aliis reliquiis pluribus.«



III. Diploma Frederici I imperatoris de elevatione et canonizatione sancti Caroli.
(Ex Actis Sanctorum, ibid.)

1. In nomine sanctae et individuae Trinitatis. Fridericus, divina favente clementia, Romanorum imperator semper Augustus. Ex quo primitus, divina ordinante clementia, imperii Romani fastigia gubernanda suscepimus, voluntatis nostrae atque propositi summum desiderium fuit, ut reges et imperatores [Col. 1361A] qui nos praecesserunt, praecipue maximum et gloriosum imperatorem Carolum, quasi formam vivendi atque subditos regendi [a 1Kb] sequeremur, et sequendo prae oculis semper haberemus: ad cujus imitationem, jus Ecclesiarum, statum reipublicae incolumem, et legum integritatem, per totum imperium nostrum servaremus.

2. Ipse enim tota cordis intentione ad aeternae vitae praemia anhelans, ad dilatandam gloriam Christiani nominis, et cultum divinae religionis propagandum, quot episcopatus constituerit, quot abbatias, quot ecclesias a fundamento erexerit, quantis praediis ac beneficiis illas ditaverit, quantarum largitate eleemosynarum non solum in cismarinis, sed etiam in transmarinis partibus resplenduerit, ipsa ejus opera et gestorum volumina, quae plurima et maxima sunt, fide oculata, plenius declarant. In fide quoque Christi dilatanda, et in conversione gentis barbaricae fortis athleta fuit, et verus apostolus: [Col. 1361B] sicut Saxonia, et Fresonia, atque Westphalia, [b 1Kb] Hispani quoque testantur, et Wandali, quos ad fidem catholicam verbo convertit et gladio. Licet etiam ipsius animum non pertransierit gladius, diversarum tamen passionum tribulatio, et periculosa certamina, et voluntas moriendi quotidiana pro convertendis incredulis, eum martyrem fecit. Nunc vero electum et sanctissimum confessorem eum fatemur et veneramur in terris, quem in sancta conversatione vixisse, et pura confessione et vera poenitentia ad Dominum migrasse, et inter sanctos confessores, sanctum et verum confessorem credimus coronatum in coelis.

3. Inde est quod nos gloriosis factis et meritis sanctissimi imperatoris Caroli confidenter animati, et sedula petitione charissimi amici nostri [c 1Kb] Henrici regis Angliae inducti, assensu et auctoritate domini Paschalis, et ex consilio universorum principum tam saecularium quam ecclesiasticorum, pro elevatione et exaltatione sanctissimi corporis ejus atque canonizatione, [Col. 1361C] solemnem curiam in natale Domini apud Aquisgranum celebravimus: ubi corpus ejus sanctissimum, prae timore hostis exteri, vel inimici familiaris, caute reconditum, sed divina revelatione manifestatum ad laudem et gloriam nominis Christi, et ad corroborationem Romani imperii, et salutem dilectae consortis nostrae Beatricis imperatricis et filiorum nostrorum Friderici et Henrici, cum magna frequentia principum, et copiosa multitudine cleri et populi, in hymnis et canticis spiritualibus cum timore et reverentia elevavimus et exaltavimus IV Kalendas Jan.

4. His autem omnibus gloriose peractis, cum in praedicto loco, cujus ipse fundator exstiterat, de ipsius loci libertate, institutis legum et pacis atque justitiae, quibus totum orbem rexerat, diligenter inquireremus, ecce fratres ejusdem ecclesiae privilegium sancti Caroli de fundatione et dedicatione ipsius nobilissimae ecclesiae, et de institutionibus legum [Col. 1361D] humanarum, et civilis juris ejusdem civitatis, nobis in medium protulerunt, quod ne vetustas aboleret, vel ne per oblivionem deperiret, nostra imperiali auctoritate renovavimus. Ejusdem vero privilegii tenor et institutio talis est.


Privilegia Aquisgranensibus confirmata.

Laetetur igitur et exsultet ineffabili gaudio Aquisgranum, [Col. 1362A] caput civitatum, venerabilis clerus cum devotissimo populo, quod in diademate regni, aliis principibus et gloriosis locis speciosissimo ornamento distinctis, in capite coronae positum, quasi perlucidarum gemmarum splendore coruscat, et illo singulari et corporali gaudet patrono, qui christianae fidei illustratione, et legis, qua unusquisque vivere debeat, Romanum decorat imperium. Haec enim mutatio est dexterae Excelsi, quod pro Grano, fratre Neronis, fundatorem habet sanctissimum Carolum; pro pagano et scelesto, imperatorem catholicum. Cujus nos, quantum propitia Divinitas concesserit, pietatis vestigiis inhaerentes, venerabilem clerum Aquensem, cum ecclesia sanctissimae Dei Genitricis Mariae, excellentissimo opere constructa, et omnibus praediis ejus, nec non et ipsam civitatem Aquisgranum, quae caput et sedes regni Teutonici est, una cum omnibus civibus ejus, tam minoribus quam majoribus, sub nostram imperialem tuitionem suscipimus, [Col. 1362B] et omnem libertatem et justitiam, quam sanctissimus Carolus ejusque successores eis dederunt, eis confirmamus: statuentes et lege perpetuo valitura confirmantes, ut omnes cives nostri Aquenses per omne Romanum imperium negotiationes suas ab omni telonii, pedagii, curardiae, vectigalis exactione liberi, absque omni impedimento, libere exerceant; et sicut sanctissimus Carolus imperator instituit, indigenas hujus civitatis sacrae et liberae nemo de servili conditione impetat; nemo libertate privare praesumat. Insuper omnes ad hanc sedem pertinentes, nullus regum vel imperatorum, ubicunque morentur, alicui personae in feudum concedendi potestatem habeat. Caeterum, ut omnes sanctissimae constitutiones beatissimi Caroli totius perennitatis robur obtineat, praesentem inde paginam conscribi, et aurea bulla signique nostri charactere signari jussimus.

Signum domini Friderici Romanorum imperatoris. Ego Henricus sacri palatii protonotarius, vice [d 1Kb] Christiani archicancellarii et Moguntinae sedis electi, [Col. 1362C] recognovi.

Datum Aquisgrani, anno Dominicae incarnationis millesimo centesimo sexagesimo sexto, indictione decima quarta, sexto Idus Januarii, regnante domno Friderico Romanorum imperatore, anno regni ejus [e 1Kb] decimo quarto, imperii vero undecimo. Actum in Christo feliciter. Amen.



IV. Miracula beati Caroli Magni.
(Ex Actis Sanctorum, ibid.)

1. Fidelis igitur sermo et omni acceptione dignus de vita et moribus signisque coelestibus sanctissimi imperatoris Caroli Magni, pro minima gestorum ejus parte, inopia librorum nos angustante, productus ad nostri temporis digne memorabiles eventus usque defluxit. Quos etsi opportunitas, congruo naturae dicendi ordine oblata, evolvere zelo charitatis impellit. Audivimus namque, et celebri sermone diu multumque [Col. 1362D] apud nos vulgatum, idoneorum et fidelium virorum relatione didicimus nostris temporibus Aquisgrani gloriosum contigisse miraculum, quod ad laudem Dei et beatissimam memoriam orthodoxi Caroli Magni sub silentio premere nullatenus praesumpsimus, ne judicio Dominicae pecuniae in terram defossae merito arguamur.

2. Fuit igitur in praefata regia civitate adolescens [Col. 1363A] quidam, juvenis quidem aetate, clericus professione, subdiaconus ordine, Guibertus nomine, cujus vita plerumque nimis fuerat dedita inconsultae et intemperanti lasciviae. Accidit autem sorte quadam die praefatum clericum sanctum Aquensem, non orationis causa, sed ex consuetudine sola, intrare ecclesiam: qui etiam ausu temerario, nocturni admissi excessu neglecto, sacrarium contra reverendam loci ejus et clericorum consuetudinem irrumpere praesumpsit, et ante venerandam effigiem venerabilis Caroli reclinato capite, propter noctis praecedentis vigilias, somno dormitionis irreverenter et infrunite [Id est, imprudenter] oppressus, somnum mortis adinvenit. Repente enim manus quaedam, ut viderunt, qui hoc nobis retulerunt, praefatum juvenem, super quoddam scrinium in praefato venerabili oratorio reclinatum, tanta virtute repulit, longe a loco incircumscriptae reclinationis rejecit in opposito adversae partis. Subito igitur ibidem gravi aegritudine oppressus, sui [Col. 1363B] excessus humiliter errorem confessus; pauco dierum numero interposito, divinae ultionis judicio condemnatus, viam universae carnis est ingressus: caeteris exemplum debitae relinquens reverentiae. Praefatam vero justae ultionis manum scholares quidam tunc forte praesentes viderunt, et pavidi trepidique ac profugi, quod viderant vulgaverunt. Quidam etiam divinitus visione tali admoniti, saecularis vitae habitum mutaverunt.

3. Brevi autem temporis successu, accidit quemdam virum, facie venustum, morum honestate et urbanitate affabilitatis verendum, Aquisgrani venire; qui generis quidem schemate clarus merito argui poterat, et possessione rerum fuisse non modicus. Erat vero Theutonicus, ut ipse asserebat, de Theutonica Burgundia oriundus, miles officio, Thiethmarus nomine. Hic igitur, cujusdam praepotentis comitis terrae suae violenta invasione, possessionibus suis injuste exhaeredatus, omnibus rebus suis immisericorditer [Col. 1363C] spoliatus; cum spiritualis aut materialis gladii nusquam imploraret clementiam, ut condignam de damno et injuria sua reciperet justitiam, votivo affectu, spe firma, fide non ficta, ad justissimi Caroli, divina revelatione admonitus, apud Aquisgrani tandem convolavit suffragia. Positis igitur, ex abundantia magis cordis quam rerum, ante venerandam effigiem praefati imperatoris, scriptuosis breviaribus, in multa ac devotissima missarum et orationum continuatione, item jejuniorum irrequieta afflictione, eleemosynarum quoque (prout possibile exsuli erat) largitione, aliquot ibidem expletis diebus, nocturnae visionis consolatorio admonitus oraculo; forte cernuus in multa lacrymarum profusione inter luminaria dormiret medius, ampliori spe et meliori fide roboratus repatriavit. Eodem autem referente, post anni circulum ad beati Caroli gloriosam memoriam reverso, certissime comperimus quod precibus et meritis justissimi imperatoris ampliorem justitiae satisfactionem consecutus fuerit, quam vel sperare vel [Col. 1363D] orare praesumpserit. Non solum enim sua plene et integre cum omnimoda satisfactione gloriabatur se recepisse, sed etiam suae possessionis suarumque rerum violentum invasorem, dignas dignae ultionis, meritae violentiae poenas, sub publico populi testimonio, miserrima morte protestabatur expendisse. Insuper etiam brevi successu temporis nullum haeredum sui injuriatoris usquam in terra illa asseruit comparere. Annuatim namque quotquot denuo vixit annis diem memoriae beatissimi Caroli devotissimus obibat. Insuper etiam ad laudem et gloriam tanti sui ultoris liberali munificentia copiosam in pavimento ecclesiae plerumque nummorum Basiliensium sparsit pecuniam.

4. Inter tanta namque praeclara Dei magnalia, quibus in suo fideli athleta divina usquequam resplenduit clementia, laeta et pene immortali tripudiamus [Col. 1364A] gaudio, exsultantes in Domino, qui beatissimi sui Caroli beatam vere translationem, sua mirabili virtute, mirabilis ipse mirabiliter canonizare dignum judicavit. Cum igitur tam celebrem, tam gloriosam divinae mejestatis operationem ad posteros usque transmittere, quantum in nobis, et scripto aeternare, affectu charitatis intendimus: quatenus ubique et semper admiranda Dei potentia constantius et devotius praedicetur. Gloriose etenim quam plura praefatae canonizationis insignia sub silentio prementes, aliquid in luce proferendum et late longeque in fines orbis personandum, divinae nutu providentiae evenisse sub fideli testimonio perscripsimus. Tertia namque nocte post exaltationem charissimi Deo Caroli Magni, tres candelae divinitus accensae super pinnaculum templi, mirabili fulgore mirifice fulgurantes, a multis gentibus et populis visae sunt in gaudio exsultationis. Eadem vero tria coelestis splendoris luminaria quasi exstincta trina revolutione [Col. 1364B] crucem turris ejusdem ecclesiae in gyrum ambierunt: et loca longe lateque distantia, nova novi luminis claritate, in novum novae translationis gaudium stupescente noctis caligine illustraverunt. O admiranda, o veneranda sanctae Trinitatis trina apparitio! O vere beata canonizationis exsultatio, divino coelitus comprobata testimonio; quae trino trium luminum ambitu tertia gloriose est revelata, et coelitus sanctae Trinitatis in omnibus oraculo roborata!

5. Vere igitur exsultandum et gaudendum sibi constare noverit in Domino, ille verus Christi cultor Romanorum imperator Augustus, qui ejusdem translationis in Spiritu sancto fuit auctor, cujus summae Trinitatis Deus tam manifestis indiciis praedicatur assertor. Eadem igitur tanta tamque beata revelatione idem imperator merito exhilaratus et inaestimabili repletus gaudio, praeter caetera suae imperialis munificentiae ampla et larga munera, annuatim decem [Col. 1364C] marcas ad usus refectorii tam canonicis quam hospitibus clericis obtulit: et hanc suam largitionem firma et perennem in remedium animae suae suorumque instituit.

6. Sed quia jam continua series operis in nostri temporis eventus usque defluxit, finem praesenti negotio imponentes, veniam non cujusquam prolixitatis, sed circumcisae et intercisae brevitatis imploramus, eo quod de innumera sanctitatis beatissimi Caroli Magni multitudine perpauca attigimus. Vix enim sanctitatis imperatoriae, et laudabilium ipsius morum, et coelestium signorum in ejus gloriam conscriptorum, summa degustavimus. Qua in re id nobis solatium relinquimus, quod Christi fideles in laudem et honorem ejusdem principis constantius et devotius animatos esse in Domino confidimus, et exemplo nostro lectores et scriptores ad haec et iis similia excitavimus, quibus sine invidia in iis hiantia supplere intervalla annuimus. Consulto vero humanae [Col. 1364D] imperfectionis defectu non in aciem nostrae orationis, sed ardentem affectum nostrae intentionis pii judices advertant et approbent, et qui sperant idem in similibus nostrum sudorem degustent et suppleant. Sunt enim et alia quam plurima, quae praeterea in gestis Francorum, et ante nostra tempora, nostris quoque diebus divinis laudibus plena audivimus et cognovimus, passim et varie in odorem suavitatis, meritis ejusdem justissimi imperatoris, mirifice et magnifice obtigisse: quibus omnibus et singulis gloriosus et mirabilis in sancto suo Deus apparuit, et quotidie suae benignitatis fecunda revelatione apparere non desinit, cui decus, honor et imperium per infinita saecula saeculorum. Amen.



V. [a 1Kb] Officium in festo sancti Caroli Magni imperatoris et confessoris.
(Ex Florezio, España Sagrada.)
Ad Vesperas.
[Col. 1365A]

Regali natus de stirpe Deoque probatus Carolus illicitae sprevit contagia vitae. Psalmi feriales. Cap. Non est inventus. R\. Te secutus miles. Hym. Iste Confessor. V\. Amavit eum. Ad Magnif. Ant. O spes afflictis, timor hostibus, hostia victis, regula virtutis, juris via, forma salutis Carole servorum pia suscipe vota tuorum. Oratio. Deus, qui superabundanti fecunditate bonitatis tuae beatum Carolum Magnum imperatorem et confessorem tuum deposito carnis velamine beatae immortalitatis trabea sublimasti, concede nobis supplicibus tuis, ut quem ad laudem et gloriam nominis tui honore imperiali exaltasti in terris, pium ac perpetuum intercessorem [Col. 1365B] habere mereamur in coelis. Per.

Postea fit Comm. de beata Agnete, et de sanct. Maria.

Ad Mat. Invit. Confessorum regem. Hyms. Jesu Redemptor. In noct. psal. Beatus vir, cum sequentibus, et Psalm. et V\. ut in communi confessorum.

Lectio prima. Cupiens sanctus Carolus Magnus beati Jacobi apostoli monitis obedire, disposuit ire usque in Spaniam, et eam catholicae fidei subjugare. Capta vero civitate Narbona et munita, in qua Ispania inchoatur, perveniens ad terram Rossilionis, quae est principium Cathaloniae, Christi auxilium, et beatae Virginis Mariae humiliter imploravit. R\. Euge, serve bone.

Lectio secunda. Oratione vero completa, intendens in coelum vidit beatam Mariam, Christum ejus Filium deferentem. Vidit etiam beatos Jacobum et Andream manentes unum a dextris, et alium a sinistris. Quos cum inspiceret sanctus Carolus, stupens in splendoribus, percepit beatam Virginem sic loquentem: [Col. 1365C] Ne paveas, Christi miles Carole, brachium et defensor Ecclesiae, quoniam nos tecum in bello erimus, et liberabimus te cum victoria. R\. Qui me confessus.

Lectio tertia. Sed cum montes transieris Pirineos obsidebis civitatem Gerundae et eam licet cum laboribus obtinebis. In qua ad meum honorem et reverentiam aedificabis ecclesiam cathedralem. Benedicam tibi, et dirigam te super omnes milites hujus mundi. Et habebis sanctum Jacobum nepotem meum directorem, et totius Ispaniae protectorem. Quibus dictis disparuit visio praemonstrata. R\. Sancte Carole. R\. Cum sequentibus IV et V ut in sancto Benedicto.

Lectio quarta. Tunc sanctus Carolus suum exercitum animavit, et cum in fervore spiritus exercitum infidelium invasisset, coeperunt terga vertere, et totis viribus fugere, non valentes resistere Christianis. Finaliter obtenta victoria in campo quod dicitur Milet, [Col. 1365D] aedificavit ecclesiam sub invocatione beati Andreae apostoli. In qua nunc religiosorum monasterium est constructum. Captis insuper castris, et villis vallis Piri et Rossilionis, et ad locum qui dicitur Saclusa sanctus Carolus devenisset, scivit regem Marcilium iterum fuisse inclusum. Ideoque Saclusa vocatur, quod mons acutus antea vocabatur. R\. Sanctus Carolus.

[Col. 1366A] Lectio quinta. Infidelibus tandem inde fugatis, pervenit ad montis verticem qui vocatur Albarras. Postea nominatus est mal partus, ubi invenit resistentiam ne transiret. Tunc sanctus Carolus aciem divisit per partes, unam per collum de panissas ubi ad honorem sancti Martini ecclesiam fabricavit. Aliam vero partem per abrupta montium destinavit. Saraceni vero divisam aciem intuentes coeperunt fugere usque in civitatem Gerundae, timentes ne capti in medio remanerent inclusi. R\. Sanctissime confessor Christi Carole.

Lectio sexta. Quod audiens sanctus Carolus destruxit omnia fortalicia de quibus Christianis transeuntibus periculum imminebat. Qui persequendo impios usque Gerundam arripuit viam suam. Et perveniens ad locum de ramis in honorem sancti Juliani ecclesiam aedificavit. Rotulando etiam capellam sanctae Teclae virginis in eisdem terminis ordinavit. Beatus vero Turpinus Remensis archiepiscopus [Col. 1366B] altare sancti Vincentii ibidem exaltavit. R\. Ecce homo.

Lectio septima. Tunc sanctus Carolus devote consurgens ivit versus vallem hostallesii. Et egressus de loco qui dicitur Sen[.....] madir, exivit obviam Saracenis, de quibus obtinuit victoriam et honorem, et propter hoc ibidem constituit monasterium monachorum. Construendo altare majus sub invocatione Virginis gloriosae. Sed quia locus ille Sara cenis fuit amarus, ideo Sancta Maria de Amer ex tunc fuit ab incolis nominatus. R\. Beatus Carolus, ut in sancto Nicolao.

Lectio octava. Recedens inde sanctus Carolus rediit ad montem de barrufa qui est juxta vallem tenebrosam, et obsedit civitatem Gerundae. Quam nequivit tunc capere, licet eam multis vicibus debellasset. Contingit tamen quadam die veneris hora completorii coeli facie clarescente crucem magnam et rubeam lumine undique adornatam super mesquitam civitatis Gerundae ubi nunc aedificata est [Col. 1366C] ecclesia cathedralis, per quatuor horas cunctis videntibus permansisse, guttas etiam sanguinis concidisse. R\. Te secutus miles iste, et acceptus tibi Christe. Comparatus Eliseo, opus egit dignum Deo. V\. Qui dum orat languor cedit, mors fugatur, vita redit. V\. Comparatus. Gloria. Hymnus. Te Deum. V\ Cap. Non est inventus. In laudibus. Antiphona.

Praecinctus fortitudine, et potitus victoria donavit sanctitudine rex Carolus in gloria. Psalm. Dominus regnavit cum sequentibus A. Jubilemus Altissimo in athleta sanctissimo cum missa per Spiritum cerva duxit exercitum. A. Inde sero dum devias, et disponis excubias, tibi Deus aperuit, ales fidem exhibuit. A. Passionis Dominicae veneratur miracula, regem virtutis coelicae benedixit in saecula. A. In cithara et tympano laudemus Domino, qui culpae immisit regiae quartam latricem veniae. Cap. Non est inventus, et dicit. per omn. horas.



VI. Item [b 2Kb] officium alterum.
(Ex Jacobo Basnagio.)
[Col. 1366D]

In virtute tua, Domine, vs. Magna est gloria. Oratio. Deus qui superabundati fecunditate bonitatis tuae beatum Carolum Magnum imperatorem et confessorem tuum deposito carnis velamine beatae immortalitatis trabea sublimasti, concede nobis supplicibus [Col. 1367A] tuis, ut quem ad laudem nominis tui honore imperii exaltasti in terris, pium ac propitium intercessorem habere mereamur in coelis. Lectio Libri Sapientiae. Beatus vir qui in sapientia morabitur. Gradu. Domine praevenisti. vs. Vita petiit. Alleluia. Domine in virtute. Si infra LXX pone. Sequent. R\. Beatus vir qui timet Dominum. vs. Potens in terra. vs. Gloria et divitiae. Sequentia. Urbs Thuregum (Zurich in Belvetia) urbs famosa, quam decorant gloriosa sanctorum suffragia. Regi regum pange laudes, quae de magni regis gaudes, Caroli memoria. Iste coetus psallat laetus, psallat chorus hic sonorus vocali concordia. At dum manus operatur bonum, quod cor meditatur dulcis et psalmodia. Hac in die, die festa magni regis magna gesta recolat Ecclesia, reges terrae et populi simul plaudant ac singuli celebri laetitia. Hic est Christi miles fortis, hic invictae dux cohortis decem sternit millia: terram purgat a lolio, atque metet cum gladio ex messe zizania. Hic [Col. 1367B] est magnus imperator boni fructus bonus sator et prudens agricola. Infideles hic convertit, fana, deos, hic evertit, et confringit idola. Hic superbos domat reges, hic regnare sacras leges facit cum justitia. Quam tuetur eo fine ut et justus, sed nec sine sit misericordia. Oleo laetitiae unctus dono gratiae caeteris prae regibus. Cum corona gloriae majestatis regiae, insignitur fascibus. O rex mundi triumphator, Jesu Christi conregnator, sis pro nobis exorator, sancte pater Carole, emundati a peccatis ut in regno claritatis nos plebs tua cum beatis coeli simus incolae. Stella maris, o Maria, mundi salus, vitae via, vacillantum [Col. 1368A] rege gressus, et ad Regem des accessus in perenni gloria. Christi splendor Dei Patris, incorruptae Fili matris, per hunc sanctum cujus festa celebramus, nobis praesta sempiterna gaudia.

Evangelium secundum Lucam. In illo tempore, dixit Jesus discipulis: Nemo lucernam accendit, et in abscondito ponit, etc. Credo in unum, non canitur ni sit Dominica. Offerto. Posuisti, Domine, in capite. Secreta. Hostias tibi, Domine, quas pro sancti Caroli Magni imperatoris et confessoris tui commemoratione deferimus * tui suppliciter exorantes, ut peccatorum indulgentiam nobisque pariter mentis et corporis conferant salutem. Commun. Magna est gloria. Complet. Sanctificet nos quaesumus omnipotens Deus sacri corporis tui veneranda perceptio, ut intercedente beato Carolo Magno imperatore et confessore tuo, per haec mysteria nostrae salutis et fidei in praesenti peccatorum veniam, et in futuro vitam consequi mereamur aeternam. Per Dominum, etc.



VII. [a 7Kb] Hymnus de sancto Carolo.
(Ex Daniele. Thes. hymn.)
[Col. 1368B]

O rex orbis triumphator,
Terrae regum imperator,
Tui gregis nostri coetus
Pios audi pie fletus.
Cujus prece mors fugatur,
Languor cedit, vita datur,
Qui de petra ducis undas
Et baptismo gentes mundas.
[Col. 1369A] Arte duros et natura
Frangis muros prece dura,
Devotosque Christo dicas
Et rebelles ense necas.
O quam dignus verna coelis,
Servus prudens et fidelis,
[Col. 1370A] Urbe turri se munivit
Et ad pacis locum ivit.
Ergo rupem ferro fode,
Fontem vivum nobis prode,
Ora prece pia Deum
Et fac pium nobis eum.



APPENDICIS AD OPERA BEATI CAROLI MAGNI SECTIO SECUNDA.---HISTORICA.




[Col. 1369]
DE GESTIS BEATI CAROLI MAGNI LIBRI DUO, Scripti a quodam monacho sancti Galli et a Canisio primum ex codice ms. bibliothecae Monacensis serenissimi principis Bavariae editi.
(Ex Canisio, lectiones antiquae.)





CANISIUS LECTORI.
[Col. 1369C]

Ex augustissima illa Monacensi bibliotheca serenissimi principis Bavariae habui codicem ms. in quo libri quatuor Gestorum Caroli Magni, nullius auctoris nomine apposito. Primus, purus putus Eginhardus est. Secundus, annales (nec tamen integri) qui cum alias editi, tum a Justo Reubero, sub titulo cujusdam Astronomi, Ludovici regis domestici. Reliqui duo postremi, quod mihi constet, lucem adhuc non aspexere: neque satis constituo an ea digni: et si in eam partem inclino, et mecum nobilis et amplissimus Velserus, ut existimemus. Auctor antiquus certe est, monachus sancti Galli, uti quibusdam locis ipse ostendit, lib. I, c. 32 et 36. Scripsit ipsius Caroli jussu ad Carolum Crassum imp. filium Ludovici regis Germaniae, nepotem Ludovici Pii, pronepotem Caroli Magni; quod ex lib. I, c. 20, 32; lib. II, cap. 14, 15, 25, 26, 28, colligo. Eodemque [Col. 1369D] 15 capite abbatis olim Hart. meminit, tunc temporis inclusi. Stumfius, lib. V, cap. 5, Hartmutum anno 872 electum et anno 883 sive sequenti resignasse scribit. Stylus licet humilis et abjectus et historia ipsa nonnunquam fabulis aspersa sit, tamen ea insunt, quae memoriam omnis posteritatis merentur. Pithaeus quidem dignum censuit, ex quo fragmentum Legibus Carolinis inter omissa sub finem assueret. Idemque illustrissimus Baronius et doctissimus Jacobus [Col. 1370C] Gretserus tom. I, lib. II, de Cruce, cap. 52, citaret. Lib. I, cap. 8, auctor Gallum vocat dominum suum; cap. 11 et 36 se Teutonicum esse ostendit. Et lib. II, cap. 16, promittit se plura de Carolo Magno scripturum: quod an praestiterit, nobis incompertum est. Lib. II, cap. 26, testatur se jam senio gravem et edentulum hos libros scripsisse.





DE HIS GESTIS B. CAROLI MAGNI J. BASNAGII OBSERVATIO.

1. De tempore quo scripti sunt illi libri.---Quo tempore scripti sint illi libri facile potest conjici; quippe auctor mentionem fecit Hartmuti, qui cum proabbatis, tempore Grimaldi abbatis Sangallensis, officio fuisset functus, in abbatem postea electus est, et sese abdicavit munere suo anno 883, illum Reclusum appellat auctor (Lib. II, c. 15); hoc igitur opus edidit post annum 883 et ante annum 887, quo [Col. 1370D] Carolum Crassum, cujus mandato atavi Gesta memoriae mandavit, deseruerunt omnes imperii proceres. Ex illo triennio quisquis potest annum alteri pro libitu praeferre. Nos 884 assignavimus; si quis tamen 885 praetulerit, manus libenter sumus daturi.

2. De auctore. Quis sit auctor divinare voluit Goldastus, et inter monachos Sangallenses Notkerum Balbulum qui tunc in vivis erat, prae caeteris elegit. [Col. 1371A] Conjecturam repudiavit potius quam admisit Quercetanus, dum Goldastum »nescio quibus argumentis ductum« id asseruisse, ab eo est animadversum. Hac potissimum nitebatur observatione Goldastus, quod auctor fuerit monachus Sangallensis saeculo nono desinente, ipseque se »edentulum et balbulum« appellaverit: priora vero non modo Notkero conveniunt, sed et posteriora, quippe balbulus fuit:

Aeger et balbus vitiisque plenus
Ore polluto Stephani triumphos
Notker indignus cecini volente
   Praesule sancto.

Potuit etiam edentulus esse anno 884 Notkerus, qui jam quinquaginta quatuor ad minimum annos tunc natus fuit, et saepius aegrotaverat, ut versibus indicatis facile probatur. Hac ratione pedibus irem in sententiam Goldasti, quantumvis eam spreverit vir eruditus; quippe vix fieri potuit ut duo monachi in eodem Sangallensi monasterio coaevi, edentuli, [Col. 1371B] balbuli, scriptoresque fuerint.

3. Observanda in eo opere de episcoporum moribus.---Quanquam Caroli Magni Gesta se describere hic profiteatur Notkerus, vix tamen aliqua de illo imperatore sis observaturus. Est in priori libro virga censoria, qua notantur episcopi, eorumque mores saepius acriter reprehenduntur: de episcopali fastu et ambitione plura notavit, referens illum aureo Caroli sceptro uti voluisse; alterum signatum panem percepisse etiam ante imperatorem, et cum postea imperatori voluisset eum porrigere, responsum habuit, »Habeas tibi totum panem illum;« nec benedictionem ab eo prolatam recipere voluit Carolus: hic murem, ille mulum summo sibi comparabat pretio; alter dum vino cibisque saepius indulgeret, concionem ad populum nullam potuit habere, »simulabatque se solemnia consecrare;« alter feminam formosam ad lectum suum attractam vitiabat; alter stuprator deferebatur ad Episcopum episcoporum (Lib. I, c. 27). [Col. 1371C] Quis sit ille, dubium esse non potest; evidenter enim designatur Carolus imperator, quanquam pontifex romanus hoc nomine sit hodierno die notissimus.

4. Fabulosa et falsa.---Alia sunt quae fabulas sapiunt, [Col. 1372A] imo quae nec viro religioso nec historico conveniant. Inter priora recenseo quae de pueris Clementi ab imperatore commendatis, ut epistolas et carmina componerent, narrat. Carolum refert Judicis aeterni imitatorem, qui bene operatos ad dexteram segregat, alios ad sinistram, quemadmodum fiet in postremo Judicio. Inter posteriora observabis facile, quae de cantu Romano Notkerus habet, non modo a caeterorum narrationibus differre, sed in eo peccare auctorem qui Leonem III Stephani successorem faciat: quod nulla ratione cum historica veritate conciliare possis. Falsa sunt etiam quae de legatis Graecorum scribit, ut notavimus.

5. De Gestis bellicis Caroli Magni.---Caroli Magni gesta bellica audiverat »puer, coactus, renitens et saepius effugiens« a seniore, qui bello Saxonico adfuerat. An ea fideliter sint narrata a seniore illo, vel pueruli memoriae tenaciter adhaeserint, quis dicat? Saevitiae imo crudelitatis exemplum insigne refert in Carolo Magno, qui »pueros hostium et infantes ad [Col. 1372B] spatas metiri praeciperet, ut quicunque eam mensuram excederet capite plecteretur.« Nec mitior Pipinus, qui exscindendos Francos demonstrabat »inutilia recrementa ex horto extrahens:« hoc enim Caroli legatis responsum fecit, »ut olera necessaria liberius excrescere valerent.«

6. Variae observationes.---Expertus est Ludovicus, ipso Notkero referente, pollui res sacras dum iis recipiendis percelluntur, aut coacti adiguntur populi; quippe Normannus »jam vicies se lotum candidisque vestibus indutum,« hoc est, baptismo tinctum asserebat, nihilominus amictum et Christum imperatori se relicturum profitebatur, nisi nuditatem erubesceret. Discant inde principes quid valeant vel tormenta, vel fraudes circa religionem.

Varia forent adhuc observanda quae omittimus. Veterum Gallorum vestes accurate satis describuntur libri primi capite primo, ut et Hunnorum mores et castra libri secundi capite secundo. Ludovici Germanici [Col. 1372C] virtutes et nativam indolem non modo delineat, sed multis extollit laudibus, quae forsan suspicione non careant, cum Carolus Crassus, cujus jussu scripsit, foret ipsius filius.



SANGALLENSIS MONACHI DE GESTIS CAROLI MAGNI [a 1Kb] LIBER PRIMUS.
[Col. 1371]


CAPUT PRIMUM. De ecclesiastica Caroli Magni cura.
[Col. 1371C]

[Col. 1371D] Omnipotens regum [b 1Kb] dispositor ordinatorque regnorum et temporum, cum illius admirandae statuae pedes ferreos vel testaceos comminuisset in Romanis (Dan. II), alterius non minus admirabilis statuae caput aureum per illustrem Carolum erexit in Francis. Qui cum in occiduis mundi partibus solus regnare coepisset, et studia litterarum ubique propemodum essent in oblivione, contigit duos Scotos de Hibernia cum mercatoribus Britannis ad littus Galliae devenire; viros et in saecularibus et in sacris Scripturis incomparabiliter eruditos. Qui cum nihil ostenderent venale, ad convenientes emendi gratia turbas clamare solebant, »Si quis sapientiae cupidus est, veniat ad nos, et accipiat eam: nam venalis est apud nos.« Quam tamen venalem se habere professi [Col. 1372C] sunt, quia populum non gratuita, sed venalia mercari viderunt, ut sic vel sapientiae, sicut caeteris rebus coemendis, eos incitarent; vel (sicut sequentia comprobant) [Col. 1372D] per tale praeconium in admirationem verterent et stuporem. Denique tandiu clamata sunt ista, donec ab admirantibus, vel insanos illos putantibus, ad aures Caroli regis, semper amatoris et cupidissimi sapientiae, perlata fuissent. Qui sub omni celeritate ad suam eos praesentiam evocatos interrogavit, si vere, ut ipsa fama comperit, sapientiam secum haberent. Qui dixerunt: »Et habemus eam, et in nomine Domini digni quaerentibus dare parati sumus.« Qui cum inquisisset ab illis quid pro sua [c 1Kb] ipsa peterent, responderunt loca tantum opportuna, et [d 1Kb] animo ingeniosi, et, sine quibus peregrinatio transigi non potest, alimenta et quibus tegamur. Quibus ille percepto ingenti gaudio repletus primum quidem apud se, utrumque parvo tempore tenuit. Postea [Col. 1373A] vero cum ad expeditiones bellicas urgeretur, unum eorum nomine Clementem in Gallia residere praecepit [a 1Kb] , cui et pueros nobilissimos, mediocres et infimos, satis multos commendavit, et eis prout necessarium habuerant, victualia ministrari praecepit, habitaculis opportunis ad habitandum [b 1Kb] deputatis. Alterum vero nomine Albinum in Italiam direxit, cui et monasterium sancti Augustini juxta Ticinensem urbem delegavit, ut illuc ad eum qui voluissent, ad discendum congregari potuissent.



CAPUT II. Alcuini adventus in Gallias.

Audito autem Albinus de natione Anglorum, quam [quod] gratanter sapientes viros religiosissimus regum Carolus susciperet, conscensa navi venit ad eum. Qui erat in omni latitudine Scripturarum [c 1Kb] supra caeteros modernorum temporum exercitatus, ut puta discipulus doctissimi Bedae, qui sanctum Gregorium [Col. 1373B] * tractatoris, quem usque ad finem vitae jugiter secum retinuit, nisi quando ad ingruentia bella processit, adeo ut se discipulum ejus, et ipsum magistrum suum appellari voluisset. Dedit autem illi abbatiam sancti Martini juxta Turonicam civitatem, ut quando ipse absens esset, illic requiescere et ad se confluentes docere deberet. Cujus in tantum doctrina fructificavit, ut moderni Galli sive Franci antiquis Romanis et Atheniensibus aequarentur.



CAPUT III. Praefertur scientia nobilitati.

Cumque victoriosissimus Carolus post longum tempus in Galliam reverteretur, praecepit ad se venire pueros, quos Clementi commendaverat, et offerre sibi epistolas et carmina sua. Mediocres igitur et infimi praeter spem omnibus sapientiae condimentis dulcoratas obtulerunt, nobiles vero omni fatuitate tepentes praesentarunt. Tum sapientissimus Carolus, [Col. 1373C] aeterni Judicis justitiam imitatus, bene operatos ad dexteram segregatos his verbis allocutus est: Multas gratias habete, filii, quia jussionem meam et utilitatem vestram juxta possibilitatem exsequi fuistis intenti: nunc ergo ad perfectum attingere studete, et dabo vobis episcopia et monasteria permagnifica. Deinde ad sinistros cum magna animadversione vultum contorquens, et flammato [d 1Kb] intuitu conscientias eorum concutiens, ironice haec terribilia tonando potius quam loquendo jaculatus est in illos: Vos nobiles, vos primorum filii, vos delicati et formosuli, in natales vestros et possessiones confisi mandatum meum et glorificationem vestram postponentes litterarum studiis, luxuriae, ludo et inertiae, vel inanibus exercitiis indulsistis. Et his praemissis solitum sibi juramentum [solito sibi juramento], Augustum caput et invictam dexteram ad coelum convertens, fulminavit: Per Regem coelorum, non ego magnipendo nobilitatem et pulchritudinem vestram, licet alii vos [Col. 1373D] admirantur. Et hoc procul dubio scitote quod nisi cito priorem negligentiam vigilanti studio recuperaveritis, apud Carolum nihil unquam boni acquiretis.



CAPUT IV. De episcopatu juvenculo concesso.

De pauperibus ergo supradictis quemdam optimum dictatorem et scriptorem in [e 1Kb] capellam suam assumpsit, quo nomine reges Francorum propter cappam sancti Martini, quam secum ob sui tuitionem et hostium [Col. 1374A] oppressionem jugiter ad bella portabant, sancta sua appellare solebant. Qui puer cum quidam episcopus providentissimo regi Carolo defunctus nuntiaretur, et ille interrogaret utrum de rebus vel laboribus suis ante se praemitteret aliqua, legatusque responderet, Domine, non amplius quam duas libras de argento: suspirans ergo puer ille et vaporem mentis intra pectus continere non valens, audiente rege, in hanc vocem invitus erupit [f 1Kb] , Parvum viaticum ad iter longinquum et diuturnum. Cumque moderatissimus hominum Carolus parum deliberasset, dixit ad eum: Putasne quia si episcopatum illum tu acceperis, plura ad longum illud iter dirigere curabis? Ille cum haec pendentia verba, quasi praematuras uvas in os hiantis decidentes, devorans, cecidit ad pedes ejus et dixit, Domine, hoc in Dei nutu et potestate vestra situm est. Et dixit rex, Sta post cortinam quae pendet ad dorsum meum, et ausculta quantos adjutores honoris istius habeas. Audientes [Col. 1374B] itaque palatini recessum episcopi, semper casibus aut certe moribus [Forte, mortibus] aliorum insidiantes, per familiares imperatori personas unusquisque morarum impatiens, et alter alteri [g 1Kb] invidentes, sibimet acquirere satagebant. Sed ille in consilii sui immobilitate [immutabilitate] persistens denegavit omnibus, dicens se juvenculo illi nolle mentiri. Tandem Hildigarda regina misit proceres regni primum, postea vero per seipsam accessit ad regem, ut impetraret episcopium illud clerico suo: cumque ille petitionem ejus jucundissime susciperet, dicens se nihil ei velle aut posse denegare, nisi quod clericulum illum fallere dedignaretur, ut est omnium consuetudo feminarum, ut consilium suum et votum virorum decretis praeponderare velint, dissimulata iracundia mente concepta, et grossa voce in exilem conversa, gestibusque languidulis inconvulsos imperatoris animos emollire tentata, dixit ad eum, Domine mi rex, quid puero illi, episcopatum illum ad perdendum? sed obsecro, Domine dulcissime, gloria [Col. 1374C] mea et refugium meum, ut detis illum fideli famulo vestro, clerico meo illi. Tunc adolescens ille, quem post cortinam juxta quam consederat rex, stare praecepit, ut audiret quomodo singuli supplicarent, cum ipsa cortina, Domine rex, tene fortitudinem tuam, ne potestatem a Deo tibi collatam de manibus tuis quisquam extorqueat. Tunc vocavit eum in palam fortissimus veritatis amator, et dixit ei, Habeas episcopatum illum, et provide diligenter, ut majores expensas et viaticum ad longum illud et irrevocabile iter ante me praemittas et te.



CAPUT V. Vilis et pauper clericus fit episcopus.

Erat quidam clericus in comitatu regis vilis et abjectus, et scientia litterarum non satis instructus, quem justus piissimus Carolus, paupertati ejus compassus, licet omnes eum odio haberent et expellere niterentur, nunquam tamen persuaderi poterat ut [Col. 1374D] ipse illum abjiceret, vel a conspectu suo removeret. Accidit autem ut in vigilia sancti Martini quidam episcopus imperatori nuntiaretur defunctus, qui vocavit ad se unum de clericis suis nobilitate et doctrina non mediocriter praeditum, et dedit illi episcopatum ipsum, qui laetitia resolutus convocavit ad mansionem suam multos de palatinis, plurimos etiam de parochia illa venientes ad se cum grandi fastu suscepit, et cunctis permagnificum fecit parari convivium. Dapibus igitur praegravatus, mero ingurgi [Col. 1375A] tatus vinoque sepultus nocte illa sanctissima ad nocturnas vigilias venire neglexit. Fuit autem consuetudo ut magister scholae designaret pridie singulis quod responsorium cantare deberent in nocte. Huic autem qui episcopatum jam quasi in manu retinebat, responsorium: Domine, si adhuc populo tuo sum necessarius, erat injunctum. Cumque ergo defuisset ille, et post lectionem diuturnum silentium transiret, et alterutrum se ad sublevandum responsorium cohortarentur, et alius atque alius suum responsorium se cantare debere diceret, tandem aliquando, dixit imperator, cantet aliquis. Tum abjectus ille numine divino confortatus et tali auctoritate roboratus, responsorium intonuit. Mox clementissimus rex, non putans quod totum canere nosset, jussit eum adjuvare; cumque alii cantarent, et miserabilis a nullo versum perdiscere potuisset, cantato responsorio coepit orationem Dominicam modulantissime psallere: omnibus vero illum impedire volentibus, [Col. 1375B] probare volens sapientissimus Carolus ad quem finem ille perveniret, prohibuit ne quis ei molestus esset. Quo versum in haec verba concludente, Adveniat regnum tuum, caeteri, vellent nolent, respondere coacti sunt, Fiat voluntas tua. Finitis autem laudibus matutinis, cum rex ad palatium vel caminatam dormitoriam calefaciendi et ornandi se gratia pro tantae festivitatis honore [a 1Kb] rediret, praecepit ad se vocari veterem illum famulum, sed novum cantorem, et ait illi, Quis te jussit responsorium illud canere? Pavefactus ille respondit, Domine, vos praecepistis, Cantet aliquis. Et dixit rex (quod nomen imperii veteribus in usu fuit) BENE, atque addidit, Quis demonstravit tibi versum illum? Tunc ille verba quibus eo tempore superiores ab inferioribus honorari, demulceri vel adulari solebant, instinctu Dei, ut creditur, animatus, hoc modo libravit: Laete vir, domine, laetifice rex, cum a nullo versum alium inquirere potuissem, cogitavi in mente mea, si aliquem [Col. 1375C] incongruum arripuissem, offensam vestrae damnationis incurrerem; idcirco eum cantare disposui, cujus finis juxta consuetudinem penultimi responsorii conveniret. Tunc moderatissimus imperator sensim arridens illi, pronuntiavit coram principibus suis: Superbus ille, qui nec Deum nec praecipuum illius amicum timuit vel honoravit, ut se vel ad unam noctem a luxuria refrenaret, quatenus responsorium quod, sicut audio, cantare debuit, saltem incipere occurrisset, divino et meo judicio careat episcopatu; et tu illum, Deo donante et me concedente juxta canonicam et apostolicam auctoritatem regere curato.



CAPUT VI. De episcopo celeriter ascendente caballum.

Defuncto quoque alio pontifice, quemdam juvenem in locum ejus substituit imperator, qui cum laetus ad abeundum exiret, et ministri ejus, juxta gravitatem episcopalem, caballum ei ad gradus ascensionum [Col. 1375D] adducerent; indignatus ille quod quasi pro infirmo eum habere voluissent, de plana terra ita super eum ascendit, ut vix se retineret in eo quin in ulteriorem partem decideret. Quod per cancellos palatii rex prospiciens, cito illum ad se vocari praecepit, et sic eum allocutus est: Bone vir, celer es et agilis, pernix et praepes; utque ipse tu nosti, multis bellorum turbinibus undique serenitas imperii turbatur: idcirco opus habeo tali clerico in comitatu meo. Esto igitur interim socius laborum nostrorum, dum tam celeriter ascendere potes caballum tuum.



CAPUT VII. De lectionibus
[Col. 1376A]

Quod de ordinatione lectionum oblitus sum dicere cum de responsoriorum dispositione narrarem, hic paucis liceat absolvere. Nullus in basilica doctissimi Caroli lectiones cuiquam recitandas injunxit, nullus ad terminum vel ceram imposuit, vel saltem unguinibus quantulumcunque signum impressit: sed cuncti omnia quae legenda erant, ita sibi nota facere curarunt, ut quando inopinato legere juberentur, irreprehensibilis apud eum inveniretur [Irreprehensibiles haberentur]. Digito autem vel baculo protento, vel ex latere suo ad procul sedentes aliquo directo, demonstravit quem legere voluisset. Finem vero lectionis sono gutturis designavit, ad quem universi ita intente suspensi sunt, ut sive finita sententia, seu in media distinctione sive sub distinctione significaret, nullus sequens aut inferius incipere praesumeret, quantumcunque incongrua finis aut [Col. 1376B] initium videretur. Et hoc modo factum est ut etiamsi non intelligerent omnes, in ejus palatio lectores optimi fuissent. Nullus alienus, nullus etiam notus, nisi legere sciens et canere, chorum ejus ausus est intrare.



CAPUT VIII. De clerico qui cantare nesciret.

Cum autem itinerando venisset Carolus ad quamdam grandem basilicam, et quidam clericus de circumcellionibus, ignarus disciplinae Caroli, in chorum ultro intraret, et nihil omnino de talibus unquam didicisset, in medio cantantium mutus et amens constitit, ad quem paraphonista, levato peniculo, ictum ei, nisi caneret, minabatur. Tum nesciens ille quid ageret, quove se vertere posset, foras exire non ausus, cervicem in modum circuli contorquens, et dissolutis malis [b 1Kb] hians, cantandi qualitatem juxta possibilitatem imitari conabatur. Caeteris ergo risum [Col. 1376C] continere [c 1Kb] non valentibus, fortissimus imperator, qui ne ad magnas quidem res a statu mentis suae moveretur, quasi gestum coactionis [cantationis] illius non adverteret, ordinatissime finem praestolabatur missae. Postea vero vocato ad se misero illo, miseratusque labores et angustias illius, hoc modo consolatus est eum: Multas gratias habeas, bone clerice, pro cantu et laboribus tuis. Et ad sublevandam ejus paupertatem jussit ei dari unam libram argenti. Nec vero oblivisci vel negligere videar, hoc vere de industria vel meritis ejus agnovi, quod de discipulis ejus nullus remansit, qui non vel abbas sanctissimus vel antistes sanctissimus exstiterit: apud quem et dominus meus Gallus [d 1Kb] primo in Gallia, post vero in Italia liberalibus est disciplinis imbutus. Sed ne a scientibus rerum illarum arguar mendacii, quod nullum exceperim; fuerunt in ejus schola duo molinariorum filii, de familia sancti Columbani, quos quod non congruit ad episcopiorum vel coenobiorum regimen [Col. 1376D] sublevari, tamen per merita, ut creditur, magistri sui, praeposituram Babiensis monasterii unus post unum strenuissime gubernaverunt.



CAPUT IX. Carolus clericos Augustino pares desiderat.

Gloriosissimus itaque Carolus per totum Regnum suum studia litterarum florere conspiciens, sed ad maturitatem Patrum praecedentium non pervenire condolens, et plusquam mortale laborans, in hanc taediatus vocem erupit: O utinam haberem duodecim clericos ita doctos omnique sapientia sic perfect. [Col. 1377A] instructos, ut fuerunt Hieronymus et Augustinus. Ad quod doctissimus Albinus ex ipsorum comparatione merito se indoctissimum judicans, in quantum nullus mortalium in conspectu terribilissimi Caroli audere praesumeret, maxima indignatione concepta, sed parumper ostensa respondit: Creator coeli et terrae similes illis plures non habuit, et tu vis habere duodecim?



CAPUT X. De cantu Romano.

Referendum hoc loco videtur, quod tamen a nostri temporis hominibus difficile credatur; cum et ego ipse qui scribo, propter nimiam dissimilitudinem nostrae et Romanorum cantilenae non satis adhuc credam; nisi quia Patrum veritati plus credendum est, quam modernae ignavae falsitati. Igitur indefessus divinae servitutis amator Carolus, voti sui compotem, quantum fieri potuit, in litterarum scientia effectum se gratulatus, sed adhuc omnes provincias [Col. 1377B] imo regiones vel civitates in laudibus divinis, hoc est in cantilenae modulationibus ab invicem dissonare perdolens, a beatae memoriae Stephano papa, qui deposito et decalvato ignavissimo Francorum rege Hilderico, se ad regni gubernacula antiquorum Patrum more perunxit. Aliquos minimum divinorum peritissimos clericos impetrare curavit: qui bonae illius voluntati et studiis divinitus inspiratis assensum praebens, secundum numerum duodecim apostolorum de sede apostolica duodecim clericos doctissimos cantilenae ad eum direxit in Franciam (Franciam vero cum interdum nominavero, omnes Cisalpinas provincias significo), quod, sicut scriptum est (Zach. VIII), in die illa apprehendent decem viri ex omnibus linguis gentium fimbriam viri Judaei.



CAPUT XI. Romanorum fraudes.

In illo tempore, propter excellentiam gloriosissimi [Col. 1377C] Caroli, et Galli et Aquitani, Hedui et Hispani, Alamanni et Bajoarii, non parum se insignitos gloriabantur. Cum ergo supradicti clerici Roma digrederentur, ut supra semper omnes Graeci et Romani invidia Francorum gloriae carpebantur, consiliati sunt inter se quomodo ita cantum variare potuissent, ut nunquam unitas et consonantia ejus in regno et provincia non sua laetarentur. Venientes autem ad Carolum honorifice suscepti, et ad praeminentissima loca dispersi, et singuli in locis singulis diversissime et quam corruptissime poterant excogitare, et ipsi canere, et sic alios docere laborabant. Cum vero ingeniosissimus Carolus quodam anno festivitates Nativitatis et Apparitionis Domini apud Treverense vel Metense oppidum celebrasset, et vigilantissime, imo acutissime, vim carminum deprehendisset vel potius penetrasset; sequenti vero anno easdem solemnitates Parisiis vel Turonis ageret, et nihil illius soni audisset quem priori anno in [Col. 1377D] supradictis locis expertus fuerat; sed et illos, quos ad alia loca direxerat, cum et ipse procedente ab invicem discordare comperisset, sanctae recordationis [a 1Kb] Leonis papae successori Stephani rem detulit, qui vocatos Romam vel exsilio vel perpetuis damnavit ergastulis. Et dixit illustri Carolo: Si alios tibi praestitero, simili ut anteriores invidentia caecati non praetermittent illudere tibi: sed hoc modo studiis tuis satisfacere curabo: da mihi de latere tuo duos ingeniosissimos clericos, ut non advertant, [Col. 1378A] qui mecum sunt, quod ad te pertineant; et perfectam scientiam, Deo volente, in hac re quam postulas assequentur. Factumque est ita. Et ecce, post modicum tempus optime instructos remisit ad Carolum, qui unum secum retinuit, alterum vero, petente filio suo, [b 1Kb] Trogoni Metensi episcopo ad ipsam direxit Ecclesiam: cujus industria non solum in eodem loco pollere, sed et per totam Franciam in tantum coepit propagari, ut nunc usque apud eos qui in his regionibus Latino sermone utuntur, ecclesiastica cantilena dicatur Metensis. Apud nos autem, qui Theutunica sive Teutisca lingua loquimur, aut vernacule Met, aut Mette, vel secundum Graecam derivationem usitato vocabulo Metisca nominetur.



CAPUT XII. Caroli jejunium in Quadragesima.

Religiosissimus et temperatissimus Carolus hanc consuetudinem habebat ut in Quadragesimae diebus [Col. 1378B] octava hora diei missarum celebritate pariter cum vespertinis laudibus peracta cibum sumeret, nec tamen idcirco jejunium violaret, cum secundum Domini praeceptum ab hora in horam comederent: quod episcopus quidam contra interdictum sapientis viri multum justus, et nimium stultus, improvide reprehendit; sapientissimus autem Carolus indignatione simulata admonitionem ejus humiliter suscepit dicens: Bene admonuisti, laete vir episcope; ego autem tibi praecipio ut nihil degustes antequam externi officiales qui sunt in curte mea reficiantur. Comedente autem Carolo ministrabant duces et tyranni vel reges diversarum gentium; post cujus convivium, cum illi comederent, serviebant eis comites et praefecti, vel diversarum dignitatum proceres: ipsis quoque manducandi finem facientibus, militares viri vel scholares aulae reficiebantur; post hos omnimodorum officiorum magistri, deinde ministri, ita ut ultimi ad noctis medium non manducarent. [Col. 1378C] Cumque jam prope finita esset Quadragesima, et praefatus episcopus in tali castigatione permansisset, dixit ad illum clementissimus Carolus, Ut puto, probasti, episcope, quod non intemperantiae, sed providentiae gratia ante vespertinam horam in Quadragesima convivor.



CAPUT XIII. De pane benedicto.

Ab alio quoque episcopo cum benedictionem peteret, et ille signato pane primum sibi perciperet, deinde honestissimo Carolo porrigere voluisset, dixit ei: Habeas tibi totum panem illum; et sic eo confuso, benedictionem illius accipere noluit.



CAPUT XIV. Unicum beneficium unicuique dandum.

Providentissimus Carolus nulli comitum, nisi hi qui in confinio vel termino barbarorum constituti erant, plus quam unum comitatum aliquando concessit; [Col. 1378D] nulli episcoporum abbatiam vel ecclesias ad jus regium pertinentes, nisi excellentissimis causis unquam permisit. Cumque a consiliariis sive familiaribus suis interrogaretur cur ita faceret, respondit: Cum illo fisco vel curte, illa abbatiola vel ecclesia, tam bonum, vel meliorem vasallum, quam ille comes est vel episcopus, fidelem mihi facio. Ex certis autem causis quibusdam plurima tribuit, ut pote Udalrico fratri magnae Hildigardae genitricis regum et imperatorum, de quo cum post obitum [Col. 1379A] ipsius Hildigardae, pro quodam commisso, a Carolo viduaretur honoribus, quidam scurra in auribus misericordissimi Caroli proclamavit: Nunc habet Udalricus honores perditos in oriente et occidente, defuncta sua sorore. Ad quae verba illacrymatus ille pristinos honores statim fecit illi restitui. Ad sancta etiam loca dictante justitia liberalissimas manus patenter aperuit, ut ex consequentibus apparebit.



CAPUT XV. Episcopi dictum facetum.

Erat quoddam episcopium itineranti Carolo nimis obvium, vel magis inevitabile; episcopus vero loci illius cupiens illi satisfacere, cuncta quae habere potuit, in ejus obsequium profligavit.



CAPUT XVI.

Cum autem quodam tempore insperato veniret imperator, tum vero episcopus ille conturbatus, [Col. 1379B] more hirundinis huc illucque discurrens, et non solum basilicas vel domos, sed et curtes ipsasque plateas verri faciens et purgari, valde lassus et indignatus obviam illi processit. Quod cum piissimus adverteret Carolus, oculos in diversa jaciens et singula quaeque perlustrans dixit ad antistitem: Semper, hospes optime, bene ad nostrum introitum omnia facis emundari. Ille quasi divinitus allocutus conquiescens, et invindictam dexteram [Al., conquiniscens et invictam dexteram] complexus deosculans, indignatione, quantum potuit occultata, respondit: Justum est, Domine, ut quocunque vos veneritis, omnia expurgentur usque ad fundum. Tunc sapientissimus regum, de aliis alia intelligens, dicit ad eum: Si evacuare novi, et replere didici. Et adjecit, Habeas fiscum illum episcopatui tuo proximum, et omnes successores tui usque in saeculum.



CAPUT XVII. Carolus Magnus in caseis distinguendis peritissimus.

[Col. 1379C] In eadem profectione inopinato venit ad quemdam episcopum in loco inevitabili constitutum: ipso die carnes quadrupedum aut volatilium comedere noluisset, quia sexta erat feria; pontifex ille juxta facultatem loci illius, cum repente pisces invenire nequisset, optimum illi caseum et ex pinguedine canum jussit apponi. Moderatissimus autem Carolus, ubique et in omnibus institutus, verecundiae praesulis parcens, nihil aliud requisivit, sed assumpto cultello, abominabili, ut sibi videbatur, aerugine projecta, albore casei vescebatur. Episcopus autem, qui more famulorum prope astabat, propius accedens dixit: Cur ita facis, imperator? nam quod projicis, illud optimum est. Tunc ille, qui fallere nesciret, et a nullo se posse falli putasset, juxta suadelam episcopi aeruginis illius partem in os projecit, et sensim masticans in modum butyri deglutivit; et episcopi consilium probans dixit, Verum, bone hospes, dixisti; addiditque: Omnibus annis duas [a 1Kb] karratas talibus caseis [Col. 1379D] plenas ad Aquasgrani mihi dirigere ne praetermittas. Ad cujus impossibilitatem rei consternatus episcopus, quasi in periculo status et ministerii sui constitutus ei suggessit, Domine, caseos acquirere possum, sed nescio qui ejusmodi sunt, qui vero aliter; et timeo ne reprehensibilis inveniar apud vos. Tum Carolus, quem insueta atque incognita nequaquam fugere vel latere potuissent, dixit episcopo in talibus enutrito, et adhuc earumdem rerum nescio, Incide omnes per medium, et quos tales perspexeris, acuminato ligno conjunge, et in [b 1Kb] cubam missos dirige mihi; alios autem tibi ac clero aut familiae tuae reserva. Quod cum per duos annos factum fuisset, et rex talia munera dissimulanter accipi juberet, tertio jam anno episcopus et per seipsum tanto labore [Col. 1380A] et tam longe adducta repraesentare curavit: tunc aequissimus Carolus curis et laboribus ejus compassus, dedit ad eumdem episcopatum [episcopum] optimam curtem, unde frumentum et vinum ad suas et suorum necessitates ipse et successores ejus habere potuissent.



CAPUT XVIII. De episcopo murem emente.

Quia retulimus quomodo sapientissimus Carolus humiles exaltaverit, referamus etiam qualiter superbos humiliaverit. Fuit quidam episcopus vanae gloriae et inanium rerum valde cupidus: quod sagacissimus deprehendens Carolus praecepit cuidam Judaeo mercatori, qui terram repromissionis saepius adire, et inde ad cismarinas provincias multa pretiosa et incognita solitus erat afferre, ut eumdem episcopum quolibet modo deciperet aut illuderet. Quod comprehendens, unum murem domesticum diversis aromatibus condivit, et praefato episcopo venalem [Col. 1380B] apportavit, dicens se de Judaea illud pretiosissimum et antea non visum animal attulisse. Ille ad rem tantam gaudio repletus, obtulit ei tres libras de argento, ut charissimum illud munus deberet accipere. Tum dixit Judaeus: Quam decorum pretium pro tam charo munere! prius hoc in profundum maris projicio; quam quilibet hominum tam vili et turpissimo pretio illud acquirat. Ille qui multa haberet, et pauperibus nihil unquam tribueret, promisit ei decem libras, ut incomparabilem illam rem posset accipere. Tunc astutus homo ille indignatione simulata profatus est: Non velit Deus Abraham, ut ita perdam laborem et subvectionem meam. Tunc avarus ille clericus tam charum munus inhians proposuit ei viginti libras, Judaeus ergo turbidus murem pretiosissimo involvens serico coepit abire: episcopus quasi deceptus, sed vere decipiendus, revocavit eum, et dedit ei plenum modium de argento, ut pretiosissimo illo mure potiri potuisset. Tandem igitur mercator [Col. 1380C] ille precibus multis ambitus vix aegre concessit, et acceptum argentum imperatori pertulit, et omnia supradicta memoravit. Post dies autem non multos convocavit rex omnes episcopos et proceres ejusdem provinciae ad colloquium suum; et post multa necessaria pertractata, praecepit afferri totum illud argentum et in medio poni palatio. Tunc sic pronuntians ait, Vos Patres et provisores nostri episcopi, pauperibus, imo Christo in ipsis ministrare, non inanibus rebus inhiare debuistis. Nunc autem in contrarium cuncta vertentes cenodoxiae vel avaritiae super omnes mortales intenditis. Et adjecit, Unus ex vobis tantum argenti pro uno mure domestico pigmentis contemperato cuidam dedit Judaeo. Ille autem, qui tanto flagitio deceptus erat, ad pedes ejus corruens, veniam pro commisso precabatur: quem ipse digna invectione coercitum, confusum permisit abire.



CAPUT XIX. De episcopo virgam auream baculi vice ferente.

[Col. 1380D] Idem quoque episcopus, cum bellicosissimus Carolus in bello contra Hunnos esset occupatus, ad custodiam gloriosissimae Hildigardae relictus est. Qui cum familiaritate illius animari coepisset, in tantam progressus est proterviam, ut virgam auream incomparabilis Caroli quam ad statum suum fieri jussit, diebus feriatis vice baculi ferendam pro episcopali improbus ambiret. Quae illum callide deludens dixit, non audere se eam cuilibet hominum dare, sed tamen fidam se legationem ejus causa apud regem fore. Veniente autem illo suggessit illa joculariter, quae amens postulavit episcopus. Cujus petitioni jocundissime rex assensus, promisit se etiam plus facturum quam ille peteret. Cum autem cuncta pene Europa ad triumphatorem tantae gentis Carolum [Col. 1381A] convenisset, pronuntiavit haec in auribus majorum et minorum: Episcopi contemptores hujus mundi esse debuerunt, et alios exemplo suo ad appetenda coelestia provocare. Nunc vero prae caeteris mortalibus tanta ambitione corrupti sunt, ut quidam ex eis, non contentus episcopatu quem in prima Germaniae sede retinet, sceptrum nostrum, quod pro significatione regiminis nostri aureum ferre solemus, pro pastorali baculo nobis ignorantibus sibi vindicare voluisset. Reus reatum suum recognoscens indulgentia percepta recessit.



CAPUT XX. De episcopo qui concionem habere non potuit.

Nimium pertimesco, o Domine imperator Carole, ne dum jussionem vestram implere cupio, omnium professionum et maxime summorum sacerdotum offensionem incurram; sed tamen de omnibus non grandis mihi cura est, si tantum vestra defensione [Col. 1381B] non destituar.

Praecepit religiosissimus Carolus imperator, ut omnes episcopi per latissimum regnum suum, aut ante praefinitum diem, quem iste constituerat, in ecclesiasticae sedis basilica praedicarent, aut quicunque non faceret, episcopatus honore careret. Sed quid dico honorem? cum Apostolus protestetur: Si quis episcopatum desiderat, bonum opus desiderat (I Tim. III). Sed vere vobis occulte fateor; quia magnus honor in eo; opus vero bonum nec minimum requiritur. Supradictus igitur primas ad tale praeceptum conterritus, cum nihil aliud sciret nisi deliciis affluere et superbire; timens autem ne si episcopio careret, luxuria sua pariter viduaretur, vocavit duos de primoribus palatinis ad diem festum, et post Evangelii lectionem ascendit ad gradus, quasi ad alloquendum populum. Cumque ad tam inopinatam rem omnes admirati concurrerent, excepto uno pauperculo valde rufo, [a 1Kb] gallicula sua (quia pileum non habuit, et de colore suo nimium erubuit) [b 1Kb] caput induto, dixit [Col. 1381C] nominatus non revera episcopus ad ostiarium vel [c 2Kb] scarionem suum (cujus dignitatis aut ministerii viri apud antiquos Romanorum aedilitiorum nomine censebantur): Voca ad me illum pileatum hominem qui stat juxta ostium ecclesiae: festinans ille mandatum Domini complere, apprehendens miserum coepit eum trahere ad episcopum: qui timens ne gravi mulctaretur vindicta, quod tecto capite in domo Dei stare praesumpserit, totis viribus coepit reniti, ne quasi ad tribunal severissimi judicis [d 1Kb] duceretur. Tunc episcopus de eminentioribus prospiciens, et nunc vasallum suum, nunc illum misellum concrepans, excelsa voce clamando praedicavit, Attrahe illum, cave ne dimittas; velis nolis, huc debes venire. Cum ergo aut vi aut metu devictus appropinquaret, dixit episcopus, Accede propius, appropinqua etiam. Atque deinde apprehensum capitis tegimen extraxit, et ad plebem proclamavit, Ecce videtis, o popule, rufus est iste ignavus. Et reversus ad altare [Col. 1381D] solemnia consecravit, vel se consecrasse simulavit. [Col. 1382A] Talibus ergo missis ad finem perductis, ingrediuntur in aulam variis tapetibus et omnigenis ornatam palliis; ubi opipare illud convivium auro vel argento sive gemmeis vasis immissum, fastidio vel nausea laborantes in sui desiderium posset allicere. Sedebat autem ipse mollissimis plumis, pretiosissimo serico vestitis exstructus, imperatoria purpura indutus, ita ut nihil illi nisi sceptrum illud et nomen regium deesset: ditissimorum militum cohortibus septus; in quorum comparatione illi palatini, hoc est, invictissimi Caroli proceres, vilissimi sibimet ipsis viderentur. Qui cum post admirabile illud et regibus inusitatum convivium licentiam abeundi peterent, ille ut eis magnificentiam suam et gloriam manifestius ostenderet, jussit procedere peritissimos cantandi magistros cum omnibus musicis organis [e 1Kb] : de quorum vocibus et sonitu fortissima corda mollescerent, et liquidissima Rheni fluenta durescerent. Potuum vero diversissima genera variis pigmentis [Col. 1382B] aut medicaminibus contemperata, herbis et floribus, gemmarum vel auri fulgorem in se trahentibus, suumque ruborem illis infundentibus coronata, restagnantibus jam stomachis tepebant in manibus. Interea vero pistores, lanii, coci et fartores plenis ventribus omnimoda gulae irritamenta exquisitis artibus praeparabant, qualis nunquam coena Magno composita est Carolo. Mane autem facto cum aliquantisper ad sobrietatem rediret episcopus, et luxum quem pridie coram satellitibus imperatoriis expenderat, perhorrescere coepisset, jussit eos adduci ad se, et regiis muneribus honoratos adjuravit, ut de se bona et honesta [f 1Kb] apud terribilem Carolum narrare dignarentur. Et quod publice in ecclesia ipsis audientibus praedicaret. Quos cum reversos imperator interrogaret cur eos episcopus ille vocaret, procidentes ad pedes ejus dixerunt, Domine, ut nos in vestro nomine supra mediocritatem nostram honoraret. Et adjecerunt, Fidelissimus est vobis, et omnibus vestris optimus episcopus ille, summoque sacerdotio [Col. 1382C] dignissimus est; nam si nostrae vilitati credere dignemini, fatemur sublimitati vestrae quia declamatorie audivimus illum praedicare. Cumque imperator, ejus imperitiae certior, de modo praedicationis inquireret, et illi eum fallere non auderent, omnia per ordinem retexuerunt. Tunc intelligens causa timoris sui aliquid illum loqui conatum, quam praeceptum suum praetermittere ausum, licet indignum, retinere permisit episcopatum.



CAPUT XXI. Carolus episcopo iratus.

Post tempus vero non longum, cum quidam juvenis cognatus regis optime in quadam festivitate caneret Alleluia, dixit imperator ad eumdem episcopum: Bene modo cantavit ille clericus noster. Qui juxta stultitiam suam joculariter illa verba suscipiens, et illum imperatoris cognatum nesciens, respondit: [g 1Kb] Sic sic omnes perriparii possunt bubus [Col. 1382D] agriculantibus vetrenere. Ad quod improbissimum [Col. 1383A] responsum fulmineas in eum acies imperator intorquens, attonitum terrae prostravit.



CAPUT XXII. De episcopo qui voluit adorari.

Fuit alius episcopus parvissimae civitatulae, qui se dum adhuc in carne viveret, non apostolorum et martyrum more intercessorem ad Deum habere, sed ipse divinis cultibus voluit honorari; sed talem superbiam hoc modo studuit occultare, ut sanctus Dei diceretur, ne omnibus abominabilis cum idolis gentium reputaretur. Hic habuit unum vasallum non ignobilem civium suorum, valde strenuuin et industrium; cui tamen ille, ne dicam aliquod beneficium, sed ne ullum quidem aliquando blandum sermonem impendit. Qui nesciens quod agere posset ut immites ejus animos placaret, excogitavit ut si aliquod signum in nomine ejus se fecisse comprobaret, ad gratiam ipsius pervenire valeret. Cum ergo de domo [Col. 1383B] sua ad episcopum venire disponeret, assumpsit duas [a 1Kb] caniculas in manu sua, quas Gallica lingua veltres [veloces] nuncupant, quae agilitate sua vulpes et caeteras minores bestiolas facillime capientes; qua [Al., quae] caras etiam et alia volatilia ascensu celeriore saepe fallerent: et dum in via vulpem muribus insidiantem videret, ex improviso canes illi tacitus immisit; quae volatu rapidissimo ruentes post illam intra jactum sagittae comprehenderunt: ipse vero quoque cursu praepeti consecutus, vivam et sanam dentibus canum vel unguibus excussit; canes autem ubi potuit abscondens, tripudians cum illo munere ad dominum suum introivit, et suppliciter inquit: Ecce, Domine, quale munus ego pauperculus acquirere potui. Tunc episcopus parum arridens interrogavit quomodo illam tam sanam comprehenderet. At ille propius accedens, et pro salute ipsius domini sui jurans quod veritatem ab eo non celaret, intulit, Domine, per campum istum cavallicans [Al., caballicans], [Col. 1383C] et vulpem illam non longe aspiciens laxis habenis post illam tendere coepi. Porro cum ipsa tam perniciter aufugeret, ut vix eam jam videre potuissem, elevata manu adjuravi eam dicens, In nomine domini mei Rechonis sta, et non movearis ultra. Et ecce quasi catenis obligata stetit in loco fixa, donec eam quasi ovem derelictam tollerem. Tunc ille inani gestione perflatus dixit coram omnibus. Nunc apparet sanctitas mea; nunc scio quis sim. Nunc agnosco quid futurus sim. Ex illo die exosum illum hominem super omnes familiares suos miro coluit amore.



CAPUT XXIII Episcopi jejunium violantis poenitentia.

Hoc, quia se obtulit occasio, extrinsecus inserto, non ab re videtur, etiam caetera quae iisdem temporibus memoria gesta sunt, styli officio religare. Erat quidam episcopus in Francia nova mirae sanctitatis et abstinentiae, incomparabilis etiam liberalitatis et misericordiae, cujus bonitate invidus omnis justitiae [Col. 1383D] hostis antiquus nimium exasperatus, tale illi desiderium edendae carnis in diebus Quadragesimae immisit, ut se absque recrastinatione moriturum putaret, nisi ejusmodi recrearetur edulio. Consilio tandem multorum sanctorum et venerabilium sacerdotum roboratus, ut carnes pro recuperatione sanitatis acciperet et postea per totum annum more solito se maceraret; ne ipsis inobediens et vitae suae proditor inveniretur, eorum cedens auctoritati, et ultima necessitate constrictus parum quid de quadrupedante carne misit in buccam, quod cum masticare coepit, et gustum illius sensu palati tenuissime percepisset, [Col. 1384A] tanto taedio, fastidio, vel odio, non solum carnium seu caeterarum escarum, sed et lucis ipsius et vitae praesentis, cum salutis suae desperatione correptus est, ut ultra nec manducare vellet, aut bibere, aut spem suam in Salvatore perditorum ponere consideraret. Cum autem haec prima hebdomada Quadragesimae gererentur, suggerebant ei praefati Patres ut quia diabolica se illusione deceptum cognosceret, acrioribus jejuniis et contritione cordis, eleemosynarum largitate momentaneum illud peccatum super ducem [b 1Kb] extenuare vel abluere niteretur. Qui ut erat optime instructus [institutus], eorum consilio parens, ut et diaboli malitiam confunderet, et apud innocentiae restitutorem commissi veniam impetraret, biduanis vel triduanis se jejuniis affligens, somni quietem fugiens, pauperibus et peregrinis per seipsum quotidie ministrans, eorumque pedes abluens vestesque et pecunias juxta facultatem illis offerens et ultra impendere volens die sancto sabbati paschalis plurima [Col. 1384B] dolia de tota civitate postulavit, et calidas balneas a mane usque ad vesperam cunctis indigentibus exhibere curavit, et colla singulorum ipse manu sua rasit, et purulentias [Al., prurulentias] scabiesque per hirsutorum corporum vepres unguibus extraxit, et unguentis delibutos candidis vestibus quasi modo regeneratos induit. Cum autem sol appropinquaret occasui, et nullus jam remaneret qui talibus indigeret obsequiis, intravit ipse in balnea, et exiens mundata conscientia mundissimis opertus est lineis, ut judicio sanctorum episcoporum solemnia populo celebraret. Cumque jam ad ecclesiam procederet, callidus adversarius propositum illius violare cupiens, ut contra votum suum aliquem pauperem non lotum episcopus dimitteret, assumpta specie lutidissimi leprosi, sanie fluidi, tabo rigentibus amicti, gressu tremente nutabundi, nimia raucedine miserandi, ante limen ecclesiae se illi obviam tulit. Tunc sanctus antistes instinctu divino regressus, ut cognosceret quali nuper [Col. 1384C] inimico succumberet, extractis albis, aquam sine mora calefieri et ipsum misellum in ipsam fecit imponi, assumptaque novacula turpissimum collum coepit radere. Cumque ab una aure usque ad medias deradisset arterias, coepit ab alia, ut ad eumdem locum rasuram perduceret; illuc autem perveniens, setas longiores quam absciderat, mirum dictu! renatas invenit: et cum hoc saepe fieret, et ille radere non cessaret, ecce inter manus episcopi, horresco referens, oculus mirae magnitudinis in arteriarum medio coepit [c 1Kb] apparere. Tunc ille pavefactus a tali monstro resiluit, et se Christi nomine cum ingenti clamore consignavit: ante cujus invocationem fraudulentus hostis ultra fallaciam suam abscondere non valens, ceu fumus evanuit, et abscedens dixit, Iste oculus vigilanter intendit, quando carnem in Quadragesima comedisti.



CAPUT XXIV. De episcopo feminam stuprante.

[Col. 1384D] In eadem quoque regione fuit alius pontifex incomparabilis sanctitatis qui incauta securitate jam quasi feminei sexus ignarus sanctimoniales juvenculas non minus quam grandaevos sacerdotes discendi gratia secum conversari permisit. Cum autem in ipsa festivitate Paschali post officium divinum, quod supra mediam noctem pertraxit, Alasaciensi illo sigoltario [d 1Kb] se licentius indulsisset, et simul cum illo fortiori falerno cujusdam venustissimae feminae vultus et meretricios gestus, heu nimis enerviter in se pertraxisset, recedentibus caeteris, ad lectum suum vocatam lugubriter constupravit. Mane vero rutilante [Col. 1385A] citus exsurgens, et juxta gentiles noctem flumine purgans, ante inevitabiles verae Deitatis [a 1Kb] oculos maculata conscientia processit. Cumque praemissis melodiis ipse juxta ministerium suum imponere debuisset hymnum angelicum, pavefactus obstupuit, ac sacri mysterii vestes super altare posuit. Atque ad populum conversus reatum suum confessus est. Deinde ad crepidinem corruens altaris, inaestimabilibus ablutus est lacrymarum fluentis. Populo vero instante ut exsurgeret et se terribilibus sacramentis astringente, quod illa praecipua die non sibi ab alio aliquo quam ab ipso pastore sacra missarum celebrari paterentur; et ille loco moveri non posset, atque haec concertatio per trium fere horarum spatia transiret, tandem clementia Creatoris, et vota devoti populi et contritum cor episcopi miserata [respiciens], sic in pavimento jacentem revestivit, et de sua certioratum [certificatum] indulgentia, ad contractanda coelestibus metuenda mysteria in exemplum verae poenitentiae vel cautelam nusquam et nunquam in [Col. 1385B] hoc saeculo tute, sed semper et ubique vanae securitatis misericorditer animavit.



CAPUT XXV. Episcopus avarus.

In Francia quoque quae dicitur Antiqua fuit alius, ultra omnem modum tenacitate constrictus; cum autem sterilitas omnium terrae proventuum quodam anno insolita orbem universum depopularetur, tunc avarus ille negotiator omnium mortalium imo jam morientium ultima necessitate gavisus, repositoria sua praecepit aperiri, nimium chare venundanda. Tum daemon vel larva, cui curae fuit ludicris vel hominum illusionibus vacare, fecit consuetudinem ad cujusdam fabri ferrarii domum venire et per noctes malleis et incudibus ludere: cumque pater ille familias signo salutiferae crucis se suaque munire conaretur, respondit pilosus: Mi compater, si non impedieris me in officina tua jocari, appone hic poticulam [Col. 1385C] tuam, et quotidie plenam invenies illam. Tum miser ille, plus penuriam metuens corporalem quam aeternam animae perditionem, fecit juxta suasionem adversarii. Qui assumpta praegrandi flascone cellarium Bromii vel ditis illius irrumpens, rapina perpetrata, reliqua in pavimenta fluere permisit. Cumque jam tali modo plurimae cubae fuissent inanitae, animadvertens episcopus quod daemonum fraude periissent, benedicta aqua cellam aspersit, et invictae crucis signaculo tutavit. Nocte autem facta, furis antiqui callidus satelles cum vasculo suo venit, et cum vinaria vasa propter impressionem sanctae crucis non auderet attingere, nec tamen ei liceret exire, in humana specie repertus et a custode domus alligatus pro fure ad publicum productus [b 1Kb] , et ad palam caesus: inter caedendum hoc solum proclamavit: Vae mihi, vae mihi, quod poticulam compatris mei perdidi. Haec licet historia sit vera, idcirco protulerim, ut sciatur cui proveniant abjurata, et in diebus necessitatis abstrusa, et quantum valeat divini nominis [Col. 1385D] invocatio, etiam per non bonos adhibita.



CAPUT XXVI. Episcopus in aquam immersus.

Cum oculos ad Francorum caput intendo ejusque membra perlustro, reliquarum gentium summos et infimos post tergum reliqui; sed jam ad vicinos nostros Italos, una tantummodo macheria [maceria] divisos veniendum est. Erat ibi quidam episcopus inanium [c 1Kb] rerum valde cupidissimus, quod diabolus advertens cuidam pauperculo, avaritia tamen non evacuato, in humana se obtulit specie, pollicitus non mediocriter illum esse ditandum, si societatis vinculo in perpetuum sibi delegisset adnecti. Quod cum miser profiteri non abnueret, dixit hostis callidus, [Col. 1386A] Converto me in mulum praestantissimum, tu vero ascende super me et vade ad episcopum: cum autem mulum illum coeperit inhiare, tu protrahe, differ, abnue, pretium exaggera indignationemque simulans recedere para; tum necesse est ut ille post te mittat, et plurima promittat, tandem precibus exoratus, et infinita pecunia cumulatus, quasi non libenter et coacte illi mulum concede, et concitus aufugiens latibulum ubicunque require. Quod cum factum esset, et episcopus usque ad sequentem diem exspectare non sustinens, in ipso fervore meridiano sonipedem ascendens per urbem superbiens equitabat, in campum volitaturus ibat, ad fluvium refrigerandi gratia properabat, in cujus favorem omnis aetas sequebatur ambulationem volubilissimam [d 1Kb] , cursum rapidissimum, natatum delphinis simillimum cernere gestientes, et ecce antiquus ille Belial velut chami frenique non patiens, et verae gehennae ignibus aestuans, in profundum gurgitis sese demergere, et secum trahere coepit episcopum, ita ut vix militari manu et [Col. 1386B] industria piscatorum qui prope navigabant, extraheretur.



CAPUT XXVII. Episcopus fornicator.

Insidiarum peritus adversarius, in via qua ambulamus laqueos nobis abscondere solitus, alium quidem hoc, alium vero alio vitio supplantare non desistit. Cuidam sacerdoti (episcopi quippe nomen in tali re supprimendum est) fornicationis crimen imponebatur; cumque hoc jam ita in notitiam populorum devenisset, ut a referentibus etiam episcoporum episcopo religiosissimo Carolo notissimum fieret; et ille sapientissimus [prudentissime] aliquandiu rem dissimulans frivolis verbis fidem accommodare noluisset. Sed fama malum, quo non velocius ullum, de minima meisa [musca] super aquilarum magnitudinem excresceret, ut nequaquam jam celari potuisset, misit districtissimus inquisitor justitiae Carolus [Col. 1386C] duos de palatinis, qui ad proximum civitati locum vespere divertentes mane primo ad sacerdotem inopinato venirent, et ipsum sibi missam celebrare postularent; et si nimis abnueret, illi eum ex suo nomine constringerent, quatenus per se ipsum sacrosancta mysteria celebraret: qui nesciens quid ageret, quia et ante superni inspectatoris oculos ipsa nocte peccaverat, et illos offendere non auderet; plus tamen homines quam Deum metuens, frigidissimo fonte aestuantia membra baptizans, ad offerenda terribilia sacramenta processit. Et ecce vel conscientia cor quatiente, vel aqua venas penetrante, tanto frigore correptus est, ut nullo medicorum adminiculo posset salvari, sed immanissima febrium valetudine perductus ad mortem, aeterni Judicis decreto animam reddere cogeretur.



CAPUT XXVIII. De Leone pontifice.

Sed caeteris mortalibus his et hujusmodi fraudibus [Col. 1386D] a diabolo vel satellitibus ejus illusis libet intueri sententiam Domini, qua firmissimam sancti Petri confessionem remunerans ait: Quia tu es Petrus et super hanc petram aedificabo Ecclesiam meam, et portae inferi non praevalebunt adversus eam (Matth. XVI), in his etiam periculosissimis et nequissimis diebus inconcussam et immobilem permanere. Ut inter aemulos semper invidia debacchatur, solemne Romanis et consuetudinarium fuit ut omnes alicujus momenti ad sedem apostolicam per tempora subrogati jugiter essent infensi vel potius infesti. Unde contigit ut quidam illorum invidia caecati sanctae recordationis Leoni papae, cujus supra fecimus mentionem, mortiferum crimen imponentes, eum caecare fuissent aggressi; divino vero nutu conterriti sunt [Col. 1387A] et retracti, ne oculos ejus eruerent, sed rasoriis per medios inciderent; quod cum clanculo per familiares suos Michaeli imperatori Constantinopoleos indicari fecisset; et ille omne auxilium ab eo retraheret, dicens: Ille papa regnum habet per se et nostro praestantius; ipse se per se ipsum vindicet de adversariis suis. Tunc sanctus ille divinam constitutionem secutus, ut qui jam re ipsa rector et imperator plurimarum erat nationum, nomen quoque imperatoris Caesaris et Augusti apostolica auctoritate gloriosius assequeretur, invictum Carolum Romam venire postulavit. Qui, ut semper in expeditione et procinctu bellico positus erat, statim cum apparitoribus et schola tironum, causae vocationis suae penitus ignarus, ad caput quondam orbis absque mora perrexit; cumque perditissimi populi inopinatum illius comperissent adventum, quasi passeres a conspectu domini sui cognomine [quo nomine] nuncupati solent celari, ita per diversa latibula, cryptas et profugia sunt abstrusi. Sed cum industriam et sagacitatem [Col. 1387B] ejus sub coelo non possent evitare, ad basilicam sancti Petri capti et catenati producti sunt. Illic intemeratus pater Leo assumens Evangelium Domini nostri Jesu Christi, posuit super caput suum, et in conspectu Caroli ejusque militum, assistentibus etiam persecutoribus suis, in haec verba juravit: Sic in die magni judicii sim particeps Evangelii, sicut immunis sum criminis falso mihi ab istis objecti. Et mox terribilis Carolus dixit ad suos: Cave ne quis de illis evadat. Omnes itaque comprehensos vel diversis mortibus, vel irremeabilibus damnavit exsiliis. Cum autem ibidem aliquot diebus reparandi exercitus gratia moraretur, convocavit antistites apostolicus de vicinis artibus (sic) quoscunque potuit; et coram positis illis, et invincibilibus gloriosissimi Caroli comitibus, nihil minus suspicantem ipsum pronuntiavit imperatorem defensoremque Ecclesiae. Quod cum ille non tamen gratanter suscepit, pro eo quod putaret Graecos majore succensos invidia aliquid [Col. 1387C] incommodi regno Francorum machinaturos; imo potiori cautela provisuros, sicut tunc fama ferebat, ne Carolus insperato veniens regnum illorum suo subjugaret imperio. Et maxime, quia pridem magnanimus Carolus, cum legati regis Byzantini venirent ad se, et de domino suo illi suggererent quod fidelis ipsi amicus esse voluisset, et si viciniores essent, eum filii loco nutrire et paupertatem illius relevare decrevisset, ferventissimo igne se intra pectus retinere nequeunte, in haec verba prorupit: O utinam non esset ille gurgiculus inter nos, forsitan divitias Orientales aut partiremur, aut pariter participando communiter haberemus. Quod ignari paupertatis Africanae solent de Afrorum rege narrare. Innocentiam vero beati Leonis papae ita donator et restitutor sanitatis approbavit, ut post illam poenalem et crudelissimam incisionem, clariores, quam antea fuerint, ei condonaverit oculos; excepto, quod in signum virtutis illius, pulcherrima cicatrix [Col. 1387D] in modum fili tenuissimi turturinas acies niveo candore decorabat.



CAPUT XXIX. De aedificiis Caroli Magni.

Ne vero ab imperitis arguar imperitiae, quod mare quod gurgiculi maximus appellavit imperator, inter nos et Graecos, ex ejus ore situm retulerim, noverint qui volunt, adhuc Hunos et Vulgares et plures alias immanissimas nationes intactas et integras, iter ad Graeciam terrestre negare; quas tamen postea bellicosissimus Carolus vel terrae coaequavit, ut omne Sclavorum genus et Vulgarum; vel penitus eradicavit, vel ferreorum adamantinorumve progeniem, et non Hunorum, de quibus mox docebo, si prius de aedificiis quae Caesar Augustus Carolus apud Aquisgrani, juxta sapientissimi Salomonis exemplum, [Col. 1388A] Deo, vel sibi, vel omnibus episcopis, abbatibus, comitibus, et cunctis de toto orbe venientibus hospitibus mirifice construxit, juxta pauca satis et minima commemorem.



CAPUT XXX. Abbas fur.

Cum strenuissimus imperator Carolus aliquam requiem habere potuisset, non otio torpere, sed divinis servitiis voluit insudare, adeo ut in genitali solo basilicam antiquis Romanorum operibus praestantiorem fabricare propria dispositione molitus, in brevi compotem se voti sui gauderet. Ad cujus fabricam de omnibus cismarinis regionibus magistros et opifices omnium id genus artium advocavit. Super quos unum abbatem cunctorum peritissimum ad exsecutionem operis (ignarus ejus fraudium) constituit; qui mox ut Augustus quoquam secessit, pretio accepto quos volebat ad propria remisit, qui vero se [Col. 1388B] redimere nequiverunt, vel a dominis suis absoluti non sunt, sicut quondam Aegyptii populum Dei iniquis operibus afflixerunt, ita immensis laboribus oppressit, ut nunquam eos aliquantulum requiescere pateretur. De tali ergo fraudulentia cum infandum pondus auri et argenti sericorumque palliorum congregasset, et viliora suspendens in camera, pretiosiora quaeque in arcis vel scriniis absconsa concluderet, ecce repente domus ejus inflammata, a referentibus illi nuntiatum est, qui concitus accurrens et per medios flammarum globos in conclave quo scrinia auro plena servabantur, irrumpens, et cum uno tantum exire nolens, singula singulis imposuit humeris, et exire coepit. Interea una trabes pergrandis ignibus evicta cecidit super eum, et corpus quidem materiali combussit incendio, animam vero transmisit ad ignem [a 1Kb] qui non succenditur. Ita divinum judicium pro religiosissimo Carolo vigilavit, ubi ipse regni negotiis occupatus minus intendit.



CAPUT XXXI. De campana.
[Col. 1388C]

Erat ibidem alius opifex in omni opere aeris et vitri cunctis excellentior; cumque Tancho monachus sancti Galli campanum optimum conflaret, et ejus sonitum Caesar non mediocriter miraretur, dixit ille praestantissimus in aere magister: Domine imperator, jube mihi cuprum multum afferri, ut excoquam illud ad purum, et in vicem stanni fac mihi quantum opus est de argento dari, saltem centum libras, et fundo tibi tale campanum, ut istud in ejus comparatione sit mutum. Tum liberalissimus regum, cui licet divitiae affluerent, ipse tamen cor illis non apponeret, facile jussit omnia quae petebantur exhibere. Quae miser ille assumens, laetus exivit, et aes quidem conflans et emundans, in locum vero argenti purgatissimum stannum subjiciens, multo melius optimo illo, de adulterato metallo campanum [Col. 1388D] in brevi tempore perfecit probatumque Caesari praesentavit. Quod ille propter incomparabilem comparationem satis admiratus immisso ferro pulsatorio jussit in campanario suspendi. Quod cum sine mora factum fuisset, et custos ecclesiae vel reliqui capellani, nec non et erronei tirones illud ad sonitum perducere, alii succedentes aliis niterentur, et nihil efficere potuissent, tandem indignatus auctor operis, et commentor inauditae fraudis, apprehenso fune traxit aeramentum: et ecce ferrum de medio elapsum in verticem ipsius cum iniquitate sua descendit, et per cadaver jam jamque defunctum pertransiens ad terram cum intestinis virilibus venit. Memoratum vero pondus argenti repertum praecepit justissimus Carolus inter indigentes palatinos dispergi [distribui].



CAPUT XXXII. Lex Caroli de construendis aedificiis.
[Col. 1389A]

Fuit consuetudo in illis temporibus, ut ubicunque aliquod opus ex imperiali praecepto faciendum esset, si quidem pontes vel naves, aut trajecti, sive purgatio, seu stramentum, vel impletio coenosorum itinerum, ea comites per vicarios et officiales suos exsequerentur, in minoribus duntaxat laboribus; a majoribus autem, et maxime noviter exstruendis nullus ducum vel comitum, nullus episcoporum vel abbatum excusaretur aliquo modo. Cujus rei testes adhuc sunt arcae pontis Magontiacensis, quem tota Europa communi quidem, sed ordinatissime participationis opere perfecit, fraudulentiam vero quorumdam malevolorum, et de navium subvectione mercedes iniquissimas compilare volentium consumpsit. Si vero essent ecclesiae ad jus regium proprie pertinentes, laquearibus vel muralibus ordinandae picturis, id a vicinis episcopis aut abbatibus curabatur. Quod si novae fuissent instituendae, [Col. 1389B] omnes episcopi, duces et comites, abbates etiam, vel quicunque regalibus ecclesiis praesidentes, cum universis qui publica consecuti sunt beneficia, a fundamentis usque ad culmen instantissimo labore perduxerunt: sicut adhuc probat non solum basilica illa divina, sed et humana apud Aquisgrani, et mansiones omnium cujusquam dignitatis hominum, quae ita circa palatium peritissimi Caroli, ejus dispositione constructae sunt, ut ipse per cancellos solarii sui cuncta posset videre, quaecunque ab intrantibus vel exeuntibus quasi latenter fierent. Sed et ita procerum habitacula a terra erant in sublime suspensa, ut sub eis non solum militum milites et eorum servitores, sed omne genus hominum ab injuriis imbrium vel nivium vel gelu caminis possent defendi, et nequaquam tamen ab oculis acutissimi Caroli valerent abscondi. Cujus aedificii descriptionem ego Inclusus absolutis cancellariis vestris relinquens, ad judicium Dei, quod circa illud factum est, explicandum [Col. 1389C] revertor.



CAPUT XXXIII. Somnium Leutfredi mortem praenuntians.

Praevidentissimus igitur Carolus quibuscunque primoribus in proximo constitutis praecepit ut opifices a se directos omni industria sustentare, et cuncta ad opus illud necessaria subministrare curarent; qui vero ex longinquis partibus advenissent, commendavit eos praeposito domus suae nomine Leutfredo, ut eos de publicis rebus aleret et vestiret, sed et cuncta quae ad constructionem illam pertinerent sedulus impendere semper instaret. Quod cum illo in eodem loco sedente aliquantulum faceret, recedente vero omnimodo cessaret, tantas pecunias idem praepositus de miserorum illorum cruciatibus aggregavit, ut eas mammonas Pluton atque Dis non aliter quam vehiculo cameli possent ad inferna perducere, quod ita [Col. 1389D] mortalibus compertum est. Gloriosissimus Carolus ad nocturnas Laudes pendulo et profundissimo pallio (cujus jam usus et nomen recessit) utebatur. Expletis vero hymnis matutinalibus ad caminatam reversus, imperialibus vestimentis pro tempore ornabatur; clerici vero cuncti ita parati, ad antelucana veniebant officia, ut vel in ecclesia, vel in porticu, quae tunc curticula dicebatur, imperatorem ad missarum solemnia processurum vigilantes exspectarent, aut qui opus habuisset in sinu compatris sui caput paululum reclinaret. Quidam ergo pauperculus ex eis, qui domum supradicti Luitfredi abluendarum seu resarciendarum (sicut exiguis opus est palatinis) vestium vel potius pannorum causa frequentare solebat, super genua socii sui dormiens, vidit gigantem Antoniano illo adversario proceriorem de curte regico super rivulum illum per trajectum, ad domum illius properantem, et camelum immanissimum inaestimabili sarcina praegravatum ad ulteriora trahentem; et obstupefactus in somno, quaesivit ab eo, de qua [Col. 1390A] regione veniret, aut quo tendere voluisset; qui respondit, De domo regis ad domum Luitfredi pergo, ut eum super hos fasces imponam, et pariter cum eis in infernum demergam. Ad quam visionem expergefactus clericus et majore metu conterritus, ne eum terribilis Carolus dormientem reperiret, mox caput elevans, et caeteros ad vigilandum provocans, in haec verba prorupit: Si vultis audire somnium meum? Videbar mihi videre Polyphemium illum, qui in terra gradiens alta pulsat sidera, et in medio Ionio latera non cingit ardua, de hac curte ad domum Luitfredi cum onerario properantem camelo; cumque causas ejus itineris inquisissem, dixit ille, Luitfredum super haec onera ponere et ad inferna deducere contendo. Hac relatione nondum expleta venit puella de domo ejus omnibus notissima, et ante pedes eorum procidit implorans, ut memoriam amici sui Luitfredi dignarentur habere. Illis autem interrogantibus, quid causae haberet, dixit illa: Domini [Col. 1390B] mei, sanus ad latrinam exivit, et cum ibi diutius moraretur, egredientes defunctum invenimus illum. Cujus cum subitanea mors imperatori comperta fuisset, et ab opificibus et reliqua familia tenacia vel avaritia illius jam libere proderetur, jussit thesauros ejus perquiri. Qui cum inaestimabiles invenirentur, sciretque judex post Deum justissimus, de qua iniquitate congregati fuissent, publice pronuntiavit: Non potest aliquid ex his, quae injuste fraudavit. ad liberationem illius miseri proficere. Dividantur itaque inter operarios hujus aedificii tenuioresque palatii nostri.



CAPUT XXXIV. Luxus diaconi punitus.

Duo sunt adhuc referenda quae in eodem contigerunt loco. Quidam diaconus juxta consuetudinem Cisalpinorum contra naturam pugnare solitus, balneas trans caput suum pressissime radi faciens, cutem expolivit, ungues murcavit, capillosque brevissimos quasi ad circinum tornando decurtavit, lineas [Col. 1390C] et camisiam candidissimas induit; et quia devitare non potuit, quin potius per hoc gloriosior appareret, sponte coram summo Deo et sanctis angelis, et in conspectu severissimi regis et procerum ejus, Evangelium (ut ex consequentibus patuit) polluta conscientia legere praesumpsit. Inter legendum vero aranea de laqueariis per fila subito descendens caput ejus percussit, et celerrime ad superna retraxit. Quod cum districtissimus Carolus secundo ac tertio provideret, et dissimulando fieri permitteret, clericus vero propter timorem illius se defendere non auderet, maxime cum non araneam se impetere, sed muscas inquietare putaret, evangelica lectione perlecta reliquum etiam complevit officium. Egressus autem de basilica mox intumuit et infra unius horae spatium defecit. Religiosissimus vero Carolus pro eo quod vidit et non prohibuit, quasi homicidii reum publica seipsum poenitentia mulctavit.



CAPUT XXXV. Ingratitudo clerici plectitur.
[Col. 1390D]

Habuit incomparabilis Carolus incomparabilem clericum in omnibus, de quo illud ferebatur quod de nullo unquam mortalium, quia videlicet et scientia litterarum saecularium atque divinarum, cantilenaeque ecclesiasticae vel jocularis novaque carminum compositione sive modulatione, insuper et vocis dulcissima plenitudine inaestimabilique delectatione cunctos praecelleret. Cumque et ipse legislator (id est Moyses) ex instructione divina sapientissimus de gracilitate [garrulitate] vocis vel dispendio linguae tardioris causetur (Exod. IV); et discipulum (id est Josue) ex auctoritate inhabitantis in se Dei clementis coelestibus imperantem (id est soli, ad Gabaon) (Josue, X) ad consulta (scilicet Moyses) mittat Eleazari (Num. XXVII); et Christus Dominus noster vel eum, quo inter natos mulierum majorem non surrexisse testatur, nullum in corpore signum operari concesserit [Col. 1391A] (Matth. XI, XVI); et eum quem paterna revelatione seipsum cognoscere voluit, clavibusque regni coelorum donavit, Pauli sapientiam mirari voluerit (Gal. II); discipulumque plus caeteris dilectum in tantam cadere trepidationem permiserit, ut in locum sepulcri ejus ingredi non praesumeret, cum illud imbecilles mulierculae saepius frequentarent (Joan. XX). Sed illi, sicut scriptum est, Omni habenti dabitur (Matth. XXV); scientes a quo haberent, etiam quae minus habuere, consecuti sunt. Iste vero nesciens unde haberet, vel sciens, auctori donorum digne gratias non egit, cuncta pariter amisit. Nam cum veluti familiarissimus juxta gloriosissimum Caesarem constitisset, subito non comparuit. Cumque ad tam inauditam et incredibilem rem invictissimus imperator Carolus obstupefactus fuisset, sed tandem resipiscens se cruce Domini consignaret, invenit in eo loco in quo steterat ille, quasi carbonem deterrimum et modo exstinctum.



CAPUT XXXVI Vestes Gallorum.
[Col. 1391B]

Nocturnum atque pendulum Augusti pallium adhuc nos a bellico procinctu retrahit. Erat antiquorum ornatus vel paratura Francorum, calceamenta forinsecus aurata, corrigiis tricubitalibus insignita, fasciolae crurales vermiculatae, et subtus eas tibialia vel [Al., ac] coxalia linea, quamvis ex eodem colore, tamen opere pretiosissimo variata. Super quae et faciolas in crucis modum intrinsecus ante et retro longissime [Al. intrinsecus et extrinsecus, ante et retro longissimae] illae corrigiae tendebantur. Deinde camisia cilizina [Al. glizina, glezina]; post haec baltheus [Col. 1392A] spatae colligatus, quae spata primum vagina [Al. vagina sagea], secundo corio qualicunque, tertio linteamine candidissimo, cera lucidissima roborato ita cingebatur, ut per medium cruciculis eminentibus ad peremptionem gentilium duraretur [Al. auraretur]. Ultimum habitus eorum erat pallium canum vel sapphirinum quadrangulum, duplex, sic formatum, ut cum imponeretur humeris, ante et retro pedes tangeret, de lateribus vero vix genua tangeret; tunc [Al. contegeret; tum] baculus de arbore malo, nodis paribus admirabilis, rigidus et terribilis cuspide manuali, ex auro vel argento, cum caelaturis insignibus praefixo portabatur in dextera. Quo habitu lentus ego et testudine tardior, cum in Franciam nunquam venirem, vidi caput Francorum in monasterio sancti Galli praefulgens, duosque flores auricomos ex ejus femoribus progressos, quorum qui prior autem paulatim excrescens verticem stipitis sui summa gloria decoravit, et transcendendo contexit. Sed, ut se mos humani habet ingenii, cum inter Gallos Franci militantes [Col. 1392B] virgatis eos sagulis lucere conspicerent, novitate gaudentes, antiquam consuetudinem dimiserunt, et eos imitari coeperunt. Quod interim rigidissimus imperator idcirco non prohibuit, quia bellicis rebus aptior videretur ille habitus. Sed cum Fresones hac licentia abutentes adverteret, et brevissima illa palliola, sicut prius maxima, vendere comperisset, praecepit ut nullus ab eis nisi grandia latissimaque illa longissima pallia consuetudinario pretio coemeret, adjiciens: Quid prosunt illa putaciola? in lecto non possum eis cooperiri, cavallicans contra ventos et pluvias nequeo defendi, ad necessaria naturae secedens tibiarum congelatione deficio.



LIBER SECUNDUS DE REBUS BELLICIS CAROLI MAGNI.
[Col. 1391]


INCIPIT PRAEFATIO.
[Col. 1391C]

In praefatione hujus opusculi tres tantum auctores me secuturum spondi: sed quia praecipuus eorum Wernbertus septimo die de hac vita recessit, et debemus hodie, id est, III die Kal. Junii, commemorationem illius orbi filii discipulique agere, hoc fiat terminus libelli istius (qui) ex sacerdotis ejusdem ore de religiositate et ecclesiastica domini Caroli cura processit. Sequens vero de bellicis rebus acerrimi Caroli ex narratione Adalberti patris ejusdem Wernberti cudatus [cudatur], qui cum domino suo Kerardo et Hunisco, et Saxonico vel Sclavico bello interfuit. Et cum jam valde senior parvulum me nutriret, renitentem, et saepius effugientem, ut tandem coactum, de his instruere solebat.



CAPUT PRIMUM. Gallorum a Romano imperio defectio.

Ex relatione saecularis hominis et in scripturis [Col. 1391D] minus eruditi sermonem facturi, non ab re credimus si juxta fidem scriptorum pauca de superioribus ad memoriam revocemus. Cum Deo odibilis Julianus in bello Persico coelitus fuisset peremptus, et a regno Romanorum non solum transmarinae provinciae, sed et proxima Pannonia, Noricus, Rhetia vel Germania, Francique vel Galli defecissent, ipsique reges Gallorum vel Francorum propter interfectionem sancti Desiderii Viennensis episcopi et expulsionem sanctissimorum advenarum, Columbani videlicet et Galli, retrolabi coepissent, gens Hunnorum prius per Franciam et Aquitaniam, vel Gallias vel Hispanias latrocinari solita, tota simul egressa, quasi latissimum incendium cuncta devastans, reliquias quae remanere poterant ad tutissima latibula [Al., tutissimas latebras] [Col. 1392C] comportavit. Quae hujusmodi fuerunt, sicut Adalbertus mihi narrare consueverat.



CAPUT II. De Hunnis.

Terra, inquiens, Hunnorum IX circulis cingebatur: et cum ego alios circulos nisi VI in eos cogitare nescius, interrogarem [a 1Kb] : Quid illud miraculi fuit, domine? Respondit novem hegin [haganis] muniebatur. Cumque et illos alterius generis esse nescirem, nisi quatenus segetibus solent praetendi, inquisitus etiam de hoc dixit: Tam latus fuit unus circulus, hoc est tantum intra se comprehendit, quantum spatium est de castro Turico ad Constantiam, ita stipitibus quercinis, faginis et abieginis exstructus, ut de margine ad marginem XX pedes tenderetur in latum et totidem subrigeretur in altum; civitatis autem universa, aut durissimis lapidibus, aut creta tenacissima repleretur, porro superficies vallorum eorumdem integerrimis [Col. 1392D] cespitibus tegeretur. Inter quorum confinia plantabantur arbusculae, quae, ut cernere solemus, abscissae atque projectae comas caudicum foliorumque proferunt. Inter hos igitur aggeres ita vici et villae erant locatae, ut de aliis ad alias vox humana posset audiri. Contra eadem vero aedificia inter inexpugnabiles illos muros portae non satis latae erant constitutae, per quas latrocinandi gratia non solum exteriores, sed etiam interiores exire solebant. Item de secundo circulo, qui similiter ut primus erat exstructus XX milliaria Teutonica, quae sunt XI Italica, ad tertium usque tendebatur. Similiter usque ad nonum. Quamvis ipsi circuli alius alio multo contractiores fuerint. De circulo quoque ad circulum sic erant possessiones et habitacula undique versum [Col. 1393A] ordinata, ut clangor tubarum inter singula posset cujusque rei significativus adverti. Ad has ergo munitiones, per ducentos et eo amplius annos, qualescunque omnium Occidentalium divitias congregantes cum et Gothi et Wandali quietem mortalium perturbarent, orbem Occiduum pene vacuum dimiserunt. Quos tamen invictissimus Carolus ita in annis octo perdomuit, ut de eis minimas quidem reliquias remanere permiserit. A Vulgaribus vero ideo manum retraxit, quia videlicet Hunnis exstinctis regno Francorum nihil nocituri viderentur. Porro praedam in Pannonia repertam per episcopia, monasteria liberalissima divisione distribuit.



CAPUT III. Aggeris destructores coercentur.

In bello autem Saxonico cum per semetipsum aliquando fuisset occupatus, quidam privati homines, quorum etiam nomina designarem, nisi notam arrogantiae devitarem, testudine facta muros firmissimae [Col. 1393B] civitatis vel aggeris acerrime destruebant. Quod videns justissimus Carolus primum illorum cum consensu domini sui Keroldi praefectum inter Rhenum et Alpes Italicas instituit.



CAPUT IV. Duces dormientes in excubiis plectuntur.

Ibidem vero cum duorum ducum filii ad tentorium regis excubare deberent, et potibus ingurgitati jacerent, ut mortui, porro ille juxta consuetudinem suam saepius evigilans et castra circuiens, sensim et pene nullo cognoscente ad tabernaculum regressus est. Mane autem facto, convocatis ad se cunctis regni primoribus interrogavit, qua poena dignus esset, qui caput Francorum in manus hostium tradidisset. Tunc praefati duces earumdem rerum penitus ignari ejusmodi hominem condemnaverunt ad mortem: ipse vero durissimis verbis coercitos dimisit illaesos.



CAPUT V. Libertatis amor.
[Col. 1393C]

Erant quoque ibi duo nothi de genitio Columbrensi procreati. Qui cum fortissime dimicarent, requisivit imperator ab illis qui et unde nati essent. Quo comperto, meridiano tempore eos ad tabernaculum suum vocatos sic allocutus est: Boni juvenes, volo ut mihi, non alii serviatis. Qui cum se ad hoc venisse testarentur, ut vel ultimi in ejus essent obsequio, dixit ille: Ad cameram meam servire debetis. Quod indignatione simulata libenter se facturos esse etiam dum faterentur, captato tempore, quo [capto consilio, cum] imperator quiescere coepisset, exierunt ad castra adversariorum, et tumultu concitato suo vel hostium sanguine servitutis notam diluerunt.



CAPUT VI. Saxones gens incognita Graecis.

Inter hujusmodi tamen occupationes nullo modo [Col. 1393D] magnanimus praetermisit imperator, quin ad longissimarum partium reges alios atque alios dirigeret litterarum vel munerum portitores a quibus illi omnium provinciarum sunt honores directi. Cum igitur de sede [a 1Kb] Saxonici belli legatos ad regem Constantinopoleos destinaret, interrogavit ille, utrum pacatum esset regnum filii sui Caroli, vel si a finitimis gentibus incursaretur. Cumque missorum primus [Al. missus] alias omnia pacata referret, nisi quod gens quaedam, qui Saxones vocantur, creberrimis latrociniis Francorum fines inquietarent, dixit homo torpens otio, nec utilis belli negotio: Heu quare laborat filius meus contra hostes paucissimos, nullius nominis, nulliusque virtutis? Habeas tu gentem illam cum omnibus ad [Col. 1394A] eam pertinentibus. Quod cum reversus bellicosissimo Carolo nuntiaret, arridens ille dixit ei: Multo melius tibi rex ille consuluisset, si unum lineum femorale ad tantum iter tibi tribuisset.



CAPUT VII. Graecorum perjuria.

Non videtur occultanda sapientia quam sapienti Graeciae idem missus aperuit [b 1Kb] . Cum autumnali tempore ad urbem quamdam regiam cum sociis venisset, aliis alio divisis, ipse cuidam episcopo commendatus, qui cum jejuniis et orationibus incessanter incumberet, legatum illum pene continua mortificavit inedia. Vernali autem tempore jam aliquantulum arridente, praesentavit eum regi. Qui interrogavit eum, qualis sibi idem videretur episcopus. At ille ex imis praecordiis alta suspiria trahens: Sanctissimus est, ait, ille vester episcopus, quantum sine Deo possibile est. Ad quod stupefactus rex: Quomodo, inquit, sine Deo aliquis sanctus esse potest? Tum ille, [Col. 1394B] Scriptum est, inquit, Deus charitas est (I Joan. IV), qua iste vacuus est. Tunc rex vocavit eum ad convivium suum, et inter medios proceres collocavit; a quibus talis lex constituta erat, ut nullus in mensa regis indigena sive advena [c 1Kb] aliquod animal, vel corpus animalis in partem aliam verteret, sed ita tantum ut positum erat de superiore parte manducaret. Allatus est autem piscis fluvialis, et pigmentis infusus in disco positus. Cumque hospes idem consuetudinis illius ignarus piscem illum in partem alteram gyraret, exsurgentes omnes dixerunt ad regem: Domine, ita estis inhorati, sicut nunquam anteriores vestri. At ille ingemiscens dixit ad legatum illum: Obstare non possum istis, quin morti continuo tradaris; aliud pete quodcunque volueris et complebo. Tunc parumper deliberans cunctis audientibus in haec verba prorupit: Obsecro, domine imperator, ut secundum promissionem vestram concedatis mihi unam petitionem parvulam. Et rex ait: Postula [Col. 1394C] quodcunque volueris, et impetrabis, praeter quod contra legem Graecorum vitam tibi concedere non possum. Tunc ille: Hoc, inquit, unum moriturus flagito, ut quicunque me piscem illum gyrare conspexit, oculorum lumine privetur. Obstupefactus rex ad talem conditionem juravit per Christum, quod ipse hoc non viderit, sed tantum narrantibus crederet. Deinde regina ita se coepit excusare, per laetificam theotocon sanctam Mariam: ego illud non adverti. Post reliqui proceres, alius ante alium tali se periculo eruere satagentes hic per clavigerum coeli, ille per doctorem gentium, reliqui per virtutes angelicas, sanctorumque omnium turbas, ab hac se noxa terribilibus sacramentis absolvere conabantur. Tum sapiens ille Francigena vanissima Hellade in suis aedibus exsuperata, victor et sanus in patriam suam reversus est.



CAPUT VIII. Legatus Caroli a Graecis male acceptus.

[Col. 1394D] Post annos autem aliquot direxit illuc indefessus Carolus quemdam episcopum praecellentissimum mente et corpore virum, adjuncto ei comite nobilissimo duce, qui diutissime protracti tandem ad praesentiam regis perducti et indigne habiti per diversissima sunt loca divisi. Tandem vero aliquando dimissi cum magno navis et rerum dispendio redierunt.



CAPUT IX. Vindicta Caroli.

Non post multum autem direxit idem rex legatarios suos ad gloriosissimum Carolum. Forte vero contigit, ut tunc idem episcopus cum duce praefato apud imperatorem fuissent. Nuntiatis igitur legatis [Col. 1395A] venturis, dederunt consilium sapientissimo Carolo, ut circumducerentur per Alpes et invia, donec attritis omnibus et consumptis ingenti penuria confecti ad conspectum illius venire cogerentur. Cumque venissent, fecit idem episcopus et socius ejus, comitem stabuli in medio subjectorum throno suorum sublimi considere, ut nequaquam alius quam imperator credi potuisset. Quem ut legati viderunt corruentes in terra adorare voluerunt, sed a ministris repulsi ad interiora progredi sunt compulsi. Quo cum venirent, videntes comitem palatii in medio procerum concionantem, imperatorem suspicati, terratenus sunt prostrati; cumque et inde colaphis propellerentur, dicentibus qui aderant, Non est hic imperator, in ulteriora progressi, et invenientes magistrum regiae cum ministris ornatissimis, putantes imperatorem, devoluti sunt in humum. Indeque repulsi repererunt in consistorio cubicularios imperatoris circa magistrum suum; de quo non videretur dubium, [Col. 1395B] quin ille princeps posset esse mortalium. Qui cum se quod non erat, abnegaret, pollicebatur tamen, quod cum primoribus palatii moliretur, quatenus si fieri potuisset, in praesentiam imperatoris Augusti pervenire deberent. Tunc ex latere Caesaris directi sunt, qui eos honorifice introducerent. Stabat autem gloriosissimus regum Carolus juxta fenestram lucidissimam, radians sicut sol in ortu suo, gemmis et auro conspicuus, innixus super Hettonem [a 1Kb] , hoc quippe erat nomen episcopi, ad Constantinopolim quondam destinati. In cujus undique circuitu consistebant instar militiae coelestis, tres videlicet juvenes filii ejus, jam regni participes effecti, filiaeque cum matre non minus sapientia vel pulchritudine quam monilibus ornatae; pontifices forma et virtutibus incomparabiles, praestantissimi nobilitate simul et sanctitate abbates; duces vero tales qualis quondam apparuit Josue in castris Galgalae; exercitus vero talis, qualis de Samaria Syros cum Assyriis effugavit; ut si David medius esset, haec non immerito praecinuisset: [Col. 1395C] Reges terrae et omnes populi, principes et omnes judices terrae, juvenes et virgines, senes cum junioribus laudent nomen Domini (Psal. CXLVIII). Tunc consternati missi Graecorum, deficiente spiritu et consilio perdito, muti et exanimes in pavimentum deciderunt; quos benignissimus imperator elevatos consolatoriis allocutionibus animare conatus est. Tandem itaque cum exosum quondam et abjectum a se Hettonem in tali gloria vidissent, iterum pavefacti tandiu volutabantur humi, donec eis rex per Regem coelorum juraret, nihil se illis mali in nullo facturum. Qua sponsione roborati aliquantulum fiducialius agere coeperunt. Patriamque reversi, non sunt ulterius ad nostra progressi.



CAPUT X. Antiphonae Graecorum Latine redditae.

Hic replicandum videtur quam sapientissimos homines praeclarissimus Carolus habuerit in omnibus. [Col. 1395D] Cum igitur Graeci post Matutinas laudes imperatori celebratas, in octava die Theophaniae secreto in sua lingua psallerent, et ille occultatus in proximo carminum dulcedine delectaretur, praecepit clericis suis ut nihil ante gustarent quam easdem antiphonas in Latinum conversas ipsi praesentarent. Inde est quod omnes ejusdem sunt toni, et quod in una ipsarum pro, contrivit, contervit, positum [b 1Kb] invenitur. Adduxerunt etiam iidem missi omne genus organorum, sed et variarum rerum secum, quae cuncta ab opificibus sagacissimi Caroli, quasi dissimulanter aspecta, accuratissime sunt in opus conversa, et praecipue [Col. 1396A] illud musicorum organum praestantissimum, quod Delus ex aere conflatis follibusque taurinis per fistulas aereas mire perflantibus, rugitum quidem tonitrui boatu, garrulitatem vero lyrae vel cymbali dulcedine coaequabat: quod ubi positum fuerit, quandiuque duraverit, et quomodo inter alia post damna perierit, non est hujus loci vel temporis enarrare.



CAPUT XI. De legatis Persarum.

Per idem tempus etiam legati Persarum ad eum directi sunt, qui situm Franciae nescientes, pro magno duxerunt non [c 1Kb] littus Italiae, propter famositatem Romae, cui tunc illum imperare cognoverant, apprehendere valuissent. Cumque episcopis Campaniae vel Tusciae, Aemiliae vel Liguriae, Burgundiaeque sive Galliae simul et abbatibus vel comitibus causam adventus sui nuntiassent, dissimulanterque ab eisdem suscepti, vel expulsi fuissent, tandem post anni revolutum [Col. 1396B] circulum apud Aquisgrani famosissimum virtutibus Carolum defessi et nimio defecti receperunt circuitu. Venerunt autem illuc in majoris Quadragesimae hebdomada majore, nuntiatique imperatori, dilati sunt ab ejus conspectu usque in vigiliam Paschae. Cumque in festivitate praecipua incomparabilis ille incomparabiliter adornatus fuisset, jussit introduci personas ejus gentis, quae cuncto quondam esset orbi terribilis. Quibus excellentissimus Carolus ita terrificus videbatur prae omnibus, quasi nunquam regem vel imperatorem prius vidissent. Quos ille blande susceptos hoc munere ditavit, ut quasi unus de filiis ejus ubicunque vellent, ambulandi, et singula quaeque perspiciendi, et quaecunque rogandi vel interrogandi licentiam haberent. Quo tripudio gestientes ipsi adhaerere, ipsum inspicere, ipsumque admirari, cunctisque orientalibus praeposuere divitiis; ascendentesque in solarium, quae ambit aedem basilicae, et inde despectantes clerum vel exercitum, iterumque atque iterum ad imperatorem regredientes propter [Col. 1396C] laetitiae magnitudinem risum tenere nequeuntes, complosis manibus aiebant: Prius terreos tantum homines vidimus, nunc autem aureos. Deinde ad singulos procerum accedentes, novitatemque vestimentorum sive armorum admirati, ad mirabiliorem Augustum sunt reversi vel regressi. Quod cum eadem nocte et sequente Dominica jugiter in ecclesia facerent, in ipso sacrosancto die ad opiparum convivium opulentissimi Caroli cum Franciae Europaeve proceribus sunt invitati, sed tamen rerum miraculo perculsi propemodum exsurrexere jejuni.

Postera Phoebaea spargebat, lampade terras,
Titoni croceum linquens aurora cubile,
Cum ecce quietis et otii impatientissimus Carolus ad venatum bisontium vel urorum in nemus ire et Persarum nuntios secum parat educere. Qui cum ingentia illa viderent animalia, nimio pavore perculsi in fugam conversi sunt. At non territus heros [Col. 1396D] Carolus, ut in equo sedebat, acerrimo appropinquans, uni eorum extracta spata cervicem ejus abscindere conabatur; sed frustrato ictu galliculam [d 1Kb] regis et flasciolam ferus immanissimus disrumpens, tibiamque illius summo licet cornu perstringens, paulo tardiorem reddidit, et in convallem tutissimam, lignis et lapidibus asperatam, casso vulnere irritatus aufugit. Cumque ad obsequium domini cuncti hossas suas [e 1Kb] vellent extrahere, ille prohibuit dicens: Sic affectus ad Hildigardam venire debeo. Consecutus autem feram Isambardus filius Warini persecutoris patroni vestri Otmari, cum propius non fuisset ausus [Col. 1397A] accedere, librata lancea inter armum et guttur, cor ejus penetravit, et imperatori palpitantem consignavit. Quod cum ille quasi non advertisset, cadavere sociis relicto reversus est domum, advocataque regina, ostendit ocreas disruptas, et dixit ei: Quid dignus est, qui de hoste haec infligente me liberavit? Illaque respondente, Omni bono, enarravit imperator cuncta per ordinem, et immanissimis cornibus in testimonium prolatis, ad lacrymas et suspiria pugnosque pectoris dominatricem coegit. Quae cum audisset, quod tunc odibilis et cunctis honoribus exspoliatus Isambardo imperatorem de tali adversario vindicasset, ejus pedibus advoluta impetravit ei omnia quaecunque fuerant illi ablata, sed et ipsa eidem est munera largita.



CAPUT XII. Caroli fama apud Orientales.

Attulerant autem Persae elephantum, et simias, opobalsamum, nardum, unguentaque varia, pigmenta, [Col. 1397B] odoramenta vel medicamenta diversissima, adeo ut Orientem evacuasse et Occidentem viderentur implesse. Cumque multi apud imperatorem familiaritate uti coepissent, quadam die cum jam laetiores essent, et grecingario [a 1Kb] fortiori incaluissent, ad Carolum serietate sobrietateque semper armatum, joculariter haec prolocuti sunt: Magna quidem est, o imperator, potentia vestra, sed multo minor rumore quo apud Orientalia regna diffamati polletis. Quo ille audito, et profundissima indignatione dissimulata, joculariter inquisivit ab eis: Cur ita, filii mei, dicitis? vel hoc unde videtur? At illi repetentes a principio narraverunt ei cuncta quae sibi in cismarinis partibus contigerunt, dicentes: Nos Persae vel Medi, Armenique vel Indi, et Elamitae, omnesque Orientales multo magis vos quam dominatorem nostrum Aaron timemus. De Macedonibus autem vel Achivis quid dicamus? qui jam jamque magnitudinem vestram plus se fluctibus Ionii oppressuram [Col. 1397C] pavitant. Insulani autem omnes per quos iter habuimus ad obsequium vestrum ita prompti sunt et intenti, quasi in palatio vestro nutriti fuerint, et beneficiis ingentibus honorati. Istarum autem partium primores, ut nobis videtur, non satis curant de vobis, nisi tantum in praesentia vestra. Nam cum eis, ut pote peregrini, perinde suggeremus, ut aliquid nobis in vestri amore, quia vos quaereremus, exhibere dignarentur, inadjutos et vacuos dimiserunt. Tunc imperator omnes comites et abbates, per quos iidem missi profecti sunt, cunctis honoribus denudavit. Episcopos autem infinita pecunia mulctavit vel damnavit: legatos vero cum ingenti cautela et honore ad usque proprios fines deduci praecepit.



CAPUT XIII. Afrorum legati.

Venerunt quoque ad eum legatarii regis Afrorum, deferentes leonem Marmarium ursumque Numidicum [Col. 1397D] cum ferrugine Hibera Tyrioque murice, et caeteris earumdem regionum insignibus. Quam liberalissimus Carolus Libycos quoque jugi penuria confectos, Europae divitiis, frumento videlicet, vino et oleo non solum tunc, sed et omni tempore vitae suae remunerans, et larga manu sustentans, subjectos sibi atque fideles in perpetuum retentavit, et ab eis non vilia tributa suscepit.



CAPUT XIV. Munera Caroli ad regem Persarum.

Porro autem imperator regi Persarum direxit nuntios, qui deferrent equos et mulos Hispanos, palliaque Frisonica alba, cana, verniculata, vel sapphirina, [Col. 1398A] quae in illis partibus rara et multum cara comperit. Canes quoque agilitate et ferocia singulares, quales ipse prius ad capiendos vel propellendos leones et tigrides postulavit. Qui caeteris muneribus quasi negligenter inspectis, requisivit a missis, quas feras et bestias canes illi debellare solerent. Cumque responsum acciperet, quia cuncti quibus immissi fuissent, absque mora discerperent. Hoc, inquit, rei probabit eventus. Et ecce crastina die factus est maximus pastorum clamor a facie leonis fugientium. Quod cum in aula regis fuisset auditum, dixit ad legatos: O socii Franci ascendite in equos vestros et exite post me. Qui statim quasi nihil unquam laboris aut lassitudinis passi, alacriter sunt regem prosecuti. Cum autem ad conspectum leonis eminus licet ventum fuisset, dixit satraparum (quidam): Instigate canes vestros in leonem. Qui jussa complentes, acerrime advolantes, a Germanicis canibus Persicum leonem comprehensum Hyperboreae venae [Col. 1398B] gladiis duratis pro sanguine peremerunt. Quo viso nominis sui fortissimus heros Aaron ex rebus minimis, fortiorem Carolum deprehendens, his verbis in ejus favorem prorupit: Nunc autem cognosco quam sint vera quae audivi de fratre meo Carolo, qui scilicet assiduitate venandi et infatigabili studio corpus et animum exercendi, cuncta quae sub coelo sunt consuetudinem habet edomandi. Quid igitur ei possum condignum rependere, qui ita me curavit honorare? Si terram promissam Abrahae et exhibitam Josue, dedero illi, propter longinquitatem locorum non potest eam defensare a barbaris, vel si juxta magnanimitatem suam defendere coeperit, timeo ne finitimae regno Francorum provinciae discedant ab ejus imperio. Sed tamen hoc modo liberalitati ejus gratificari tentabo. Dabo quidem illam in ejus potestatem, et ego advocatus ejus ero super eam; ipse vero quandocunque voluerit, vel sibi opportunissimum videtur, dirigat ad me legatos suos, et fidelissimum me procuratorem ejusdem provinciae reddituum [Col. 1398C] inveniet. Hoc ergo modo factum est, ut quod pro impossibili dixit [b 1Kb] poeta:

Aut Ararim Parthus bibet, aut Germania Tigrim,
propter industriam victoriosissimi Caroli, exitum vel reditum missorum ejus, et profectionem vel reversionem legatorum Aaron de Parthia in Germaniam, sive de Germania in Parthiam, juvenibus, pueris, et senioribus non solum possibile, sed et facillimum videretur omnino. Utrumlibet Ararim velint accipere grammatici, eum videlicet qui Rhenum, vel illum qui Rhodanum praecipat [c 1Kb] , quia hoc locorum confuderunt ignari. Ad hujus rei testimonium totam ciebo Germaniam, quae temporibus gloriosissimi patris vestri Ludwici de singulis nobis [d 1Kb] regalium possessionem singulos denarios reddere compulsa est, qui darentur ad redemptionem Christianorum terram promissionis incolentium, hoc pro antiqua dominatione atavi vestri Caroli, avique vestri Ludwici ab eo miserabiliter [Col. 1398D] implorantium.



CAPUT XV. Praedictio de Ludovico.

Et quia se obtulit occasio, ut de indicibili patre vestro incideret honoranda mentio, libet commemorare praesagium quod de illo sapientissimum constat protulisse Carolum. Nam cum natus et sex annis in domo patris cautissime nutritus sexagenariis hominibus sapientior haud immerito videretur, genitor indulgentissimus, qui hoc vix aegre exspectavit ut ad conspectum avi eum perducere potuisset, assumens puerum a matre delicatissime curatum coepit instruere quam serie vel quam timorate ante imperatorem [Col. 1399A] se ageret, aut forte interrogatus ei responderet, nec non et sibi ferre deberet, et sic eum ad palatium produxit. Cumque prima die vel secunda inter reliquos statores eum in praecuriosioribus oculis intueretur, dixit ad filium: Cujus est ille puerulus? Illo respondente, Quia meus et vester, si dignamini, postulavit eum dicens: Da mihi illum. Quod cum factum fuisset, deosculatum serenissimus Augustus pusionem remisit ad stationem pristinam. Ille mox dignitatem suam cognoscens, et cuiquam post imperatorem secundus manere despiciens, collectis animis, et membris compositissime collocatis aequato gradu stetit juxta patrem suum. Quod providentissimus aspectans Carolus, vocato ad se filio praecepit, ut interrogaret cognomen [leg. cognominem] suum, cur ita faceret, vel qua fiducia se patri adaequare praesumeret. Ille vero ratione subnixum reddidit responsum: Quando, inquiens, vester eram vasallus, post vos, ut oportuit, inter commilitones meos steteram; [Col. 1399B] nunc autem vester socius commilito non immerito me vobis coaequo. Quod cum Ludwicus imperatori retulisset, ille hujusmodi sententiam promulgavit: Si vixerit puerulus iste, aliquid magni erit [a 1Kb] . Quae verba ideo de Ambrosio mutati sumus, quia Carolus, quae dixit, non possunt examussim in Latinum converti. Nec immerito prophetiam de sancto Ambrosio, Magno accommodaverim Ludwico, qui, exceptis eis rebus et negotiis quibus respublica terrena non subsistit, conjugio videlicet usuque armorum, per omnia simillimus, imo etiam quantum quoque potentia regni, tantum religionis studio, si dici liceat, quodam modo major exstiterit Ambrosio, fide scilicet catholicus, Dei cultor eximius, servorum Christi socius, tutor et defensor indefessus. Quod adeo verum est, ut cum fidelis ejus, abba noster Hart. [Hartmatus], nunc autem vester inclusus, ei retulerit, quod reiculae sancti Galli non ex regalibus donariis, sed ex privatorum traditiunculis collectae, nullum privilegium aliorum monasteriorum, vel [Col. 1399C] communes cunctorum populorum leges haberet, et ideo neminem sui defensorem vel advocatum reperire potuissent, ipse cunctis adversariis nostris opponens, advocatum se vilitatis nostrae coram cunctis principibus suis profiteri non erubuerit. Quo etiam tempore epistolam ad vestram indolem direxit, ut per vestram auctoritatem juramento coactio [Fort. coacto], quaecunque opus habuerimus, licenter quaerere deberemus. Sed heu, quam stultus ego, qui propter specialem bonitatem ab eo nobis praebitam, a generali et ineffabili ejus bonitate et magnitudine vel magnanimitate parum consulte, privato gaudio retrahente, digressus sum!



CAPUT XVI. Ludovici mores.

Erat itaque vel rex vel imperator totius Germaniae Rhetiarumque et antiquae Franciae, nec non et Saxoniae, Turingiae, Noricae, Pannoniarum, atque [Col. 1399D] omnium septentrionalium nationum; statura optimus, forma decorus, oculis astrorum more radiantibus, voce clara et omnino virili, sapientia singularis, quam acutissimo fretus ingenio, scripturarum assiduitate cumulatiorem reddere non cessabat. Ideoque ad anticipandas vel superandas omnes inimicorum insidias, et subjectorum litigia terminanda, fidelibus suis universa commoda providenda, incomparabili vivacitate pollebat; cunctis gentilibus circumquaque, universis anterioribus suis magis magisque terrificus subinde perseverabat; et merito, quippe qui nunquam linguam suam judicio, aut manus suas effusione sanguinis Christiani commacularet, praeter ultimam necessitatem, quam prius enarrare non audeo quam aliquem parvulum Ludowiculum vel Carolastrum vobis astantem video. Postquam tamen cedere nullo unquam modo compelli potuit, [Col. 1400A] ut quempiam condemnaret ad mortem, sed tamen hac districtione infidelitatis vel insidiarum insimulatos coercere solebat, ut honoribus privatos nulla unquam occasione vel temporis longitudine mollitus ad pristinum gradum conscendere pateretur. Ad orationis studium et devotionem jejuniorum, curamque servitii divini supra omnes homines ita erat intentus, ut exemplo sancti Martini quidquid aliud ageret semper quasi praesenti Domino supplicare videretur. Carne et cibis lautioribus diebus certis abstinuit. Tempore vero litaniarum de palatio discalceatis pedibus usque ad ecclesiam pastoralem, vel ad sanctum Hemerammum, si quidem esset Regenspurg [Al. Reganesbourg], crucem sequi solitus erat. In aliis vero locis commanentium consuetudinem non abnuebat. Oratoria nova ad Frankenoford et Regenespurg admirabili opere construxit. Cum propter magnitudinem fabricae alii lapides non sufficerent, muros urbis destrui fecit. In quarum civitatibus [Col. 1400B] tantum auri circa antiquorum ossa reperit, ut non solum basilicam eamdem eodem adornaret, sed et libros integros exinde conscriptos thecis ejusdem materiei, grossitudine prope digiti cooperiret. Nullus clericus, nisi legere doctus et canere, non solum cum eo manere, sed ne in conspectum ejus venire praesumpsit. Monachos vero voti sui praevaricatores ita despexit, ut observatores omni affectu dilexit. Ita omni jucunditate ac dulcedine plenus semper exstitit, ut si quis ad eum tristis adveniret, ex sola visione vel quantulacunque ejus allocutione laetificatus abscederet. Quod si quid forte sinistrum aut ineptum in ejus conspectu subito fieret, vel eum aliunde comperisse contingeret, sola oculorum animadversione sic omnia correxit, ut quod de interno aeternoque judice scriptum est: Rex, qui sedet in solio regni sui, intuitu vultus sui dissipat omne malum (Prov. XX), supra fas mortalibus concessum, in illo non ambigeretur inceptum. Haec breviter per excessum dixerim: vita comite, propitiaque [Col. 1400C] Divinitate votum habens plurima de eo scribere. Ad propositum jam redeundum est.



CAPUT XVII. Hostium infantes plectit Carolus.

Interea cum imperator Carolus propter adventantium frequentiam vel infestationem indomitissimorum Saxonum, vel latrocinia piraticamque Nordmannorum, sive Maurorum, apud Aquisgrani paulo diutius consedisset, bellum autem contra Hunnos a filio ejus Pipino gereretur, exeuntes a septentrione barbarae nationes Noricum et orientalem Franciam magna ex parte depraedatae sunt. Quod ille comperiens per seipsum ita omnes humiliavit, ut etiam pueros et infantes ad spatas metiri praeciperet, et quicunque eamdem mensuram excederet, capite plecteretur. De quo facto aliud multo majus et illustrius opus [Col. 1400D] excrevit. Cumque enim sanctissimus avus imperii vestri, vita decederet, quidam gigantes, quales propter iracundiam Dei per filios Seth de filiabus Cain narrat Scriptura procreatos (Gen. VI), spiritu superbiae inflati, eorum procul dubio superiores, qui dixerunt: Quae nobis pars in David, aut quae haereditas in filio Isai (III Reg. XII)? ejus prolem habitudinis optimae despicientes, singuli sibi principatum regni arripere et diadema portare conati sunt. Tunc quibus de mediocribus Dei instinctu protestantibus, quod inclytus imperator Carolus hostes quondam Christianorum metiretur ad spatam, et idcirco quandiu de progenie illius aliquis spatae longitudinis inveniri posset, ille Francis, imo Germaniae deberet imperare, factio illa diabolica quasi fulminis ictu percussa est in diversa disiecta.



CAPUT XVIII. Conjuratio adversus Carolum.
[Col. 1401A]

Sed extraneorum victor Carolus, a propriis est mira quidem, sed cassa fraude circumventus. Nam de Sclavis ad regna regressus, a filio per concubinam progenito, nomine gloriosissimi Pippini a matre ominaliter insignito, pene captus, et quantum in eo fuit, est morti damnatus. Quod hoc modo compertum est. Cum in ecclesia sancti Petri proceribus congregatis de morte imperatoris consiliatus fuit, finito consilio omnia tuta timens, jussit explorare, si quis usquam in angulis aut subter altaribus fuisset absconsus. Et ecce, ut timuerunt, invenerunt unum clericum subtus altare celatum. Quem apprehendente ad jusjurandum compulerunt, ne proditor eorum molitionis fieret. Qui ne vitam perderet, ut dictaverunt, jurare non abnuit. Sed illis recedentibus juramentum illud sacrilegum parvipendens, ad palatium properavit. Cumque cum maxima difficultate per [Col. 1401B] septem fores et ostia tandem ad cubiculum imperatoris penetrasset, pulsato aditu vigilantissimum semper Carolum ad maximam perduxit admirationem, quis eo tempore eum praesumeret inquietare; praecepit tamen feminis, quae ad obsequium reginae vel filiarum eum comitari solebant, ut exirent videre quis esset ad januam, vel quid inquireret: Exeuntes cognoscentesque personam vilissimam, obseratis ostiis cum ingenti risu et cachinno se per angulos, vestibus ora repressae, conabantur abscondere. Sed sagacissimus imperator, quem nihil sub coelo posset effugere, diligenter a mulieribus exquisivit, quid haberent, vel quis ostium pulsaret; responsumque accipiens, quod quidam cocao [Al. coccio] derasus, insulsus, et insaniens, linea tantum et femoralibus indutus, se absque mora postularet alloqui; jussit eum intromittere; qui statim corruens ad pedes illius cuncta patefecit ex ordine.

Nihil vero minus suspicantes, ante horam diei [Col. 1401C] tertiam omnes illi conjuratores dignissima poena vel exsiliis deportati sunt, aut puniti. Ipse quoque nanus et gibbosus Pippinus immanissime caesus et detonsus ad cellam sancti Galli, quae cunctis locis imperii latissimi pauperior visa est et angustior, castigandi gratia ad tempus aliquantulum destinatus est.



CAPUT XIX. Pippini responsum de exscindendis Francis.

Nec multo post quidam de primoribus Francorum in regem manus mittere voluerunt; quod cum eum minime lateret, et tamen non libenter eos perderet (quia si bene voluissent, magnum Christianis munimen esse potuissent), direxit legatos suos ad eumdem Pippinum, sciscitans ab eo, quid de his fieri oporteret. Quem cum in horto cum senioribus fratribus (junioribus ad majora opera detentis) urticas et noxia quaeque tridente extrahentem reperissent, ut usui proficua vivacius excrescere valerent, indicaverunt [Col. 1401D] ei causam adventus sui. At ille ex imis praecordiis suspiria trahens, ut omnes debiles animosiores sanis esse consueverunt, in haec verba respondit: Si Carolus consilium meum dignaretur, non ad tantas deponeret injurias. Ego nihil illi demando, dicite ei quid me agentem inveneritis. At illi timentes ne sine certo aliquo responso ad formidabilem reverterentur imperatorem, iterum atque iterum requirebant ab eo quid domino renuntiare deberent. Tunc ille stomachando: Nihil, inquit, aliud ei demando, nisi quod facio. Inutilia recrementa extraho, [Col. 1402A] ut olera necessaria liberius excrescere valeant. Igitur illi tristes abscesserunt, quasi qui nihil rationabile reportarent. Venientes autem ad imperatorem, et requisiti quid referrent, conquesti sunt se tanto labore et itinere ne in uno quidem sermone certiorari potuisse: Sagacissimo autem rege per ordinem interrogante, ubi eum, vel quid agentem repererint, quidquid responsi illis reddiderit, dixerunt: In triecio rusticano sedentem eum invenimus, et tridente areolam olerum novellantem; causamque itineris nostri revolventes, hoc solum ab eo responsum magnis flagitationibus extorquere potuimus: Nihil, aiente, aliud ei demando, nisi quod facio; inutilia recrementa extraho, ut olera necessaria liberius excrescere valeant. His auditis astu non carens et sapientia pollens Augustus, confricatis auribus et inlatis naribus, dixit ad eos: Rationabile responsum, optimi vasalli, reportastis. Illis itaque de periculo vitae metuentibus, ipse vim dictorum ad effectum [Col. 1402B] perducens, cunctos illos insidiatores suos de medio viventium auferens, fidelibus suis occupata ab infructuosis loca, crescendi et se extendendi causa concessit. Unum vero adversariorum, qui excelsissimum in Francia collem, et quaecunque de eo prospicere posset, sibi in possessionem delegit, in eodem colle altissimae trabi affixum jussit elevari. Pippinum vere nothum praecepit eligere sibi, quomodo vitam degere voluisset; qui optione concessa optavit locum in quodam monasterio tunc nobilissimo, nunc autem non incertum, de qua causa destructo; quam antea non solvam, quam Bernhardulum vestrum spata femur accinctum conspiciam.



CAPUT XX. De gigante.

Indignatus est autem magnanimus Carolus, quod ipse ad barbaras illas nationes sit exire provocatus, cum quilibet ducum suorum ad hoc videretur [a 1Kb] idoneus; quod etiam ita esse ex unius comprovincialium [Col. 1402C] meorum facto probabo. Erat quidam vir de Durgonum [b 1Kb] , juxta nomen suum, magna pars terribilis exercitus, vocabulo eis haeretante [c 1Kb] , proceritatis, ut de Enachim stirpe exortus credi potuisset, nisi tantum temporum ac locorum interesset; qui quotiescunque ad fluvium Duram [d 1Kb] alpinis torrentibus tumefactum, exundantemque venisset, ne caballum maximum in ejus non dicam fluenta, sed nec liquentia posset impellere, apprehensis habenis fluitantem post se traxit, inquiens: Per dominum Gallum, velis nolis me sequi debebis. Is itaque cum in comitatu Caesaris Behemanos, Wilzos, et Avaros [e 1Kb] in modum prati siccaret [secaret], et in avicularum modum de hastili suspenderet, domum victor reversus, et a torpentibus interrogatus, qualiter ei in regione Winidum complaceret; illos dedignatus, bisque indignatus aiebat: Quid mihi ranunculi illi? septem vel octo, vel certe novem de illis hasta mea perforatos, et nescio quid murmurantes, huc illucque portare [Col. 1402D] solebam; frustra adversum tales vermiculos dominus rex et nos fatigati sumus.



CAPUT XXI. Bellum in Normannos.

Eodem itaque tempore cum imperator Hunnorum bello extremam manum imponeret, et supradictas gentes in deditionem suscepisset, exeuntes Nordmanni Gallis et Francis magnam inquietudinem fecerunt. Reversus autem invictissimus Carolus itinere terrestri, quamvis multum angusto et invio, domi eos invadere molitus est [f 1Kb] . Sed vel Dei providentia [Col. 1403A] prohibente, ut, secundum Scripturam, in his experiretur Israelem (Judic. III), vel peccatis nostris obsistentibus, cuncta illius tentamenta in irritum deducta sunt; in tantum, ut ad incommoda totius exercitus comprobanda, de unius abbatis copiis in una nocte quinquaginta boum paria repentina peste numerarentur exstincta. Sapientissimus igitur Carolus ne Scripturae inobediens contra jactum [ictum] fluvii conaretur (Eccli., IV) destitit ab incepto. Cum vero per non modicum tempus latissimum peragraret imperium, Godefridus rex Nordmannorum, absentia ejus animatus, fines regni Francorum invasit, Mosellanumque pagum in sedem sibi praeelegit. Cum vero falconem suum de aneta vellet extrahere, consecutus eum filius suus, cujus nuperrime matrem reliquit, et alteram super eam duxit uxorem, per medium divisit. Quo facto, sicut quondam Holoferne perempto (Judith. XV), nullus in animis aut armis, sed in solo fugae praesidio ausus est [Col. 1403B] confidere. Et ita ne exemplo ingrati Israelis contra Deum gloriaretur, absque sua industria liberata est Francia. Invictus autem nec vincendus unquam Carolus de tali quidem judicio Deum glorificavit; sed plurimum conquestus, quod propter absentiam suam aliquis de illis evaserit: Heu, proh dolor! inquiens, quod videre non merui, quomodo Christiana manus mea cum cynocephalis illis luserit.



CAPUT XXII. Normanni piratae.

Contigit quoque ad quamdam maritimam Galliae Narbonensis urbem vagabundum Carolum inopinato venire; ad cujus portum eo prandente, sed ignorato, piraterium [a 1Kb] exploratores Nordmannorum fecerunt. Cumque visis navibus, alii Judaeos, alii vero Africanos, alii Britannos mercatores esse dicerent, sapientissimus Carolus ex instructione vel agilitate non mercatores, sed et hostes esse deprehendens, dixit ad suos: Non istae naves confertae mercimoniis, [Col. 1403C] sed hostibus fetae sunt acerrimis. His auditis alter alterum praevenire cupientes festine properabant ad naves, sed frustra. Nam comperto Nordmanni, quod ibidem esset, ut ipsi eum nuncupare solebant, martellus Carolus, ne omnis armatura sua in illo aut retunderetur, aut in minutissimas resoluta particulas disperiret, effugio satis incomparabili, insequentium non solum gladios, sed et oculos evitarunt. Religiosissimus autem Carolus, justus et timoratus, exsurgens de mensa ad fenestram orientalem constitit, et inaestimabilibus lacrymis diutissime perfusus est. Cum nullus eum compellare praesumeret, tandem aliquando ipse bellicosissimus proceribus suis de tali gestu et lacrymatione satisfaciens: Scitis, inquit, o fideles mei, quid tantopere ploraverim? Non hoc, ait, timeo, quod isti nugis mihi aliquid nocere praevaleant, sed nimirum contristor, quod me vivente ausi sunt littus istud attingere; et maximo dolore torqueor, quia praevideo, quanta mala [Col. 1403D] posteris meis, et eorum sunt facturi subjectis. Quod ne adhuc fiat, Christi Domini nostri tutela prohibeat, et gladius vester in sanguine Nordostunorum duratus obsistat, adjuncto sibi mucrone Carlomanni fratris vestri, tincto quidem in eorumdem cruore, sed nunc non propter ignaviam, sed propter inopiam rerum angustiamque terrarum fidelissimi vestri Ardnoldi ita in rubiginem versus, ut tamen jussu et voluntate potentiae vestrae haud difficulter possit ad acumen et splendorem perduci. Hic enim solus ramusculus cum tenuissima bennolini [b 1Kb] astula de fecundissima L. [c 1Kb] radice sub singulari cacumine protectionis vestrae pupulascit [pullulascit]. Etenim ergo de proatavo vestro Pipino in historia vestra cognovimus aliquid inseratur, quod, concedente clementia divina, mox futurus Carloaster aut Ludwiculus vester.



CAPUT XXIII. Leo occisus a Pipino.
[Col. 1404A]

Longobardis vel caeteris hostibus Romanos infestantibus, miserunt legatos suos ad eumdem Pippinum, ut propter amorem sancti Petri sibi quantocius in auxilium venire dignaretur. Qui absque mora subjugatis hostibus, orationis tantum gratia Romam victor ingreditur; et a civibus hac laude suscipitur: Cives apostolorum et domestici Dei advenerunt hodie portantes pacem, et illuminantes patriam; dare pacem gentibus, et liberare populum Domini. Cujus vim carminis et originem quidam ignorantes [d 1Kb] , hoc in natalitiis apostolorum canere consueverunt. Ipse vero invidiam Romanorum, imo, ut verius loquar, Constantinopolitanorum declinans, mox in Franciam revertitur. Comperto autem quod primates exercitus eum clanculo despicientes carpere solerent, praecepit adduci taurum magnitudine terribilem et animis indomabilem, leonemque ferocissimum [Col. 1404B] in illum dimitti, qui impetu validissimo in eum irruens, apprehensa cervice tauri, projecit in terram. Tunc rex dixit ad circumstantes: Abstrahite leonem a tauro, vel occidite eum super illum. Quo spectantes ad alterutrum congelatisque praecordiis pavefacti, vix haec singultando mussitare potuerunt: Domine, non est homo sub coelo qui hoc audeat attentare. Quo ille confidentior exsurgens de throno et extracta spata per cervicem leonis cervicem tauri divisit ab armis; et spata in vaginam remissa consedit in solio: Videtur vobis, inquiens, utrum dominus vester esse possimus? Non audistis, quid fecerit parvus David ingenti illi Goliath, vel brevissimus Alexander procerissimis satellitibus suis? Tunc quasi tonitru perculsi ceciderunt in terram, dicentes: Quis nisi insaniens dominationem vestram mortalibus imperare detrectatur?



CAPUT XXIV. De balneis Aquensibus.
[Col. 1404C]

Non solum contra bestias et homines talis exstitit, sed etiam contra spiritales nequitias inauditum certamen exercuit. Nam cum Aquisgrani thermis nondum aedificatis calidi saluberrimique fontes ebullirent, jussit camerarium suum praevidere, si fontes purgati essent, et ne quis ignotus ibi dimitteretur. Quod cum factum fuisset, assumpto rex gladio, in linea ex subtalaribus properavit ad balneum, cum repente hostis antiquus eum quasi perempturus aggreditur; rex autem crucis signo munitus nudato gladio umbram in humana advertens effigie, invincibilem gladium ita terrae infixit, ut diutino luctamine vix eum revocaverit. Quae tamen umbra tantae crassitudinis erat, ut cunctos illos fontes tabo et cruore abominandaque pinguedine deturparet. Sed nec his motus insuperabilis Pippinus dixit ad cubicularium: Non sit tibi cura de talibus, fac effluere infectam illam aquam, ut in ea, quae pura manaverit, sine [Col. 1404D] mora lavari queam.



CAPUT XXV.

Proposueram quidem, imperator Auguste, de solo proavo vestro Carolo, omnia vobis scientibus quaecunque fecit, brevem narratiunculam retexere; sed cum ita se obtulerit occasio, ut necessario memoria fiat gloriosissimi patris vestri Ludwici, cognomento Illustris, et religiosissimi proatavi vestri Pippini junioris, de quibus propter ignaviam modernorum grande silentium est, omnia intacta praeterire nefarium judicavi. Nam de majore Pippino integrum pene librum doctissimus Beda in ecclesiastica procudit historia. His itaque per excessum commemoratis ad cognominalem vestrum illustrem Carolum olorinus jam redeat natatus. Sed si bellicis rebus ab eo gestis aliquid non subtraxerimus, nunquam ad quotidianam [Col. 1405A] ejus conversationem revolvendam reducimur. Quapropter quae concurrunt in praesenti quam strictissime potuero memorabo.



CAPUT XXVI. Carolus Romam petit.

Post mortem victoriosissimi Pippini cum iterato Longobardi Romam jam inquietarent, invictus Carolus, quamvis in cisalpinis partibus nimium occupatus, iter in Italiam haud segniter arripuit, et incruento bello, sive spontanea deditione humiliatos in servitium accepit Longobardos; et in firmitatis gratiam, ne unquam a regno Francorum discernerent, vel terminis sancti Petri aliquam irrogarent injuriam, filiam Desiderii Longobardorum principis duxit uxorem. Qua non post multum temporis, quia esset clinica [a 1Kb] et ad propagandam prolem inhabilis, judicio sanctissimorum sacerdotum, relicta, velut mortua, iratus pater, juramento sibi provinciales astringens, ipseque in muris Ticinensibus se concludens, invincibili [Col. 1405B] Carolo rebellare disposuit. Quod ille pro certo comperiens illuc iter acceleravit. Contigit autem ante aliquot annos quemdam de primis principibus nomine Oggerum offensam terribilissimi imperatoris incurrere, et ob id ad eumdem Desiderium confugium facere. Audito autem adventu metuendi Caroli ascenderunt in turrim eminentissimam, unde longe lateque prospicere venientem potuissent. Apparentibus vero impedimentis, quae expeditiora Darii vel Julii fuissent expeditionibus, dixit Desiderius ad Oggerum: Estne Carolus tanto exercitu? At ille respondit: Non adhuc. Videns vero exercitum popularium de latissimo imperio congregatum, diffinite pronuntiavit ad Oggerum: Vere in his copiis Carolus exsultat. Respondit Oggerus: Sed non adhuc, neque adhuc. Tunc aestuare coepit et dicere. Quid faciemus, si plures cum eo venerunt? Dixit Oggerus: Videbis qualis ille veniat. De nobis autem nescio quid fiat. Et ecce ista sermocinantibus apparuit schola vocationis [Col. 1405C] [vacationis] semper ignara; quam videns Desiderius stupefactus: Iste est, inquit, Carolus. Et Oggerus: Non, infit, adhuc. Post hanc cernuntur episcopi abbatesque, et clerici, capellani cum comitibus suis; quibus aspectis haec vix aegre jam lucis inimicus, mortisque Desiderius singultando blateravit: Descendamus et abscondamur in terra a facie furoris adversarii tam immanis. Ad quae retulit extumescens Oggerus, rerum et apparatus incomparabilis Caroli quondam expertus, et in meliori tempore assuetissimus: Quando videris, inquiens, segetem campis inhorrescere, ferreum Padum et Ticinum marinis fluctibus ferro nigrantibus muros civitatis inundantes, tunc est spes Caroli venientis. His necdum expletis, primum ad occasum circino vel Borea coepit apparere quasi nubes tenebrosa, quae diem clarissimam horrentes convertit in umbras. Sed propiante paululum imperatore, ex armorum splendore dies omni nocte tenebrosior orbata est inclusis. Tunc visus est [Col. 1405D] ipse ferreus Carolus ferrea galea cristatus, ferreis manicis armillatus, ferreo thorace ferreum pectus humerosque Platonicos tutatus, hasta ferrea in altum subrecta sinistra impletus, nam dextera ad invictum chalybem semper erat extenta; coxarum exteriora, quae propter faciliorem ascensum in aliis solent lorica nudari, in eo ferreis ambiebantur bracteolis. De ocreis quid dicam? quae et cuncto exercitui solebant ferreae semper esse usui. In clypeo nihil apparuit nisi ferrum. Caballus quoque illius animo et colore ferrum retinebat. Quem habitum cuncti praecedentes, universi ex lateribus ambientes, omnesque sequentes, et totus in commune apparatus juxta possibilitatem erat imitatus. Ferrum campos et plateas [Col. 1406A] replebat; solis radii reverberabantur acie ferri; frigido ferro honor a frigidiori deferebatur populo; splendidissimum ferrum horror expalluit cloacarum. O ferrum, heu ferrum! clamor confusus insonuit civium. Ferro contremuit firmitas murorum, et juvenum, consilium ferro deperiit seniorum. His igitur, quae ego balbus et edentulus, non ut debui circuitu tardiore diutius explicare tentavi, veridicus speculator Oggerus celerrimo visu contuitus, dixit ad Desiderium: Ecce habes quem tantopere perquisisti; et haec dicens pene exanimis cecidit. Sed quia ipso die vel propter amentiam, vel propter aliquam spem resistendi cives urbici eum suscipere noluissent, dixit artificiosissimus Carolus ad suos: Faciamus hodie aliquid memorabile, ne diem istum otiosi transegisse vituperemur; acceleremus efficere unum oratoriolum, in quo si nobis citius apertum non fuerit, divinis servitiis insistere debeamus. Et hac voce emissa, alius alio discurrentes, calcem et lapides, alii vero ligna vel pigmenta congregantes, artificibus semper [Col. 1406B] eum comitantibus, attulerunt. Qui a quarta diei hora ante duodecimam talem basilicam muris et tectis, laquearibus et picturis auxiliante et tironum manu militumque construxerunt, ut nulli adhuc eam cernenti, nisi per annum integrum fieri posse credatur. Postea vero die quinta facilitate quibusdam civium sibi aperire volentibus, quibusdam, licet frustra, rebellare, vel, ut verius dicam, se includere volentibus, absque cruoris effusione, sola tantum industria, civitatem superaverit, ceperit, possederit, illi scribendum relinquo, qui non aliquo amore, sed quaestus tantum gratia vestram celsitudinem comitantur.



CAPUT XXVII. Caroli vestes.

Exin ad ulteriora progressus venit religiosissimus Carolus ad urbem Furiolanam, quam qui sibi scioli videntur, Forum Juliense nuncupant. Contigit autem, [Col. 1406C] ut eodem tempore episcopus civitatis illius, aut, ut modernorum loquar consuetudine, patriarcha occasui vitae propinquaret. Ad quem cum religiosissimus Carolus visitandi gratia properaret, ut successorem suum ex nomine designare deberet, ille religiose admodum ex imis praecordiis suspiria trahens: Domine, inquit, episcopatum istum diu sine aliqua utilitate vel profectu spiritali retentum, judicio divino et vestrae dispositioni relinquo, ne ad cumulum peccatorum quem vivens exaggeravi, etiam mortuus aliquid superinjicere apud inevitabilem et incorrumpendum judicem deprehendar. Quod sapientissimus Carolus ita cepit, ut eum antiquis Patribus non immerito coaequandum judicaverit. Cum autem in eadem regione aliquantisper demoratus fuisset exercitatissimus inexercitatissimorum Francorum Carolus donec episcopo decedente dignum ei successorem substitueret, quadam festiva die post missarum celebrationem dixit ad suos: Ne otio torpentes ad ignaviam [Col. 1406D] perducamur, eamus venatum donec aliquid capiamus, et singuli in eodem habitu pergamus, quo nunc induti sumus. Erat autem imbrifera dies et frigida, et ipse quidem Carolus habebat pellicium berbicinum, non multum amplioris pretii quam erat roccus ille sancti Martini, quo pectus ambitur, nudis brachiis Deo sacrificium obtulisse astipulatione divina comprobatur. Caeteri vero ut pote feriatis diebus, et qui modo de Papia venissent, ad quam nuper Venetici de transmarinis partibus omnes Orientalium divitias advectassent, phoenicum pellibus avium serico circumdatis, et pavonum collis cum tergo et clunis mox florescere incipientibus, tyria purpura, vel diacedrina littra decoratis. Alii de lodicibus, quidam [Col. 1407A] de gliribus circumamicti procedebant, saltusque peragrantes ramis arborum spinisque et tribulis lacerati, vel imbribus infusi, tum etiam sanguine ferarum pelliumque volutabro foedati remeabant. Tunc astutissimus dixit Carolus: nullus nostrum pellicium suum extrahat, donec cubitum eamus, ut in nobis ipsis melius siccari possint. Quo jusso singuli corpora magis quam indumenta curantes, usquequaque focos inquirere et calefieri studebant, ac mox reversi et in ministerio ejus usque ad profundam noctem persistentes, ad mansiones remittebantur. Cumque tenuissimas illas pelliculas, vel tenuiores brandeas extrahere coepissent, rugarum et contractionum rupturas quasi virgarum in ariditate fractarum procul audiri fecerunt, gementes et suspirantes, conquerentesque se tantum pecuniae sub una die perdidisse. Praeceptum vero ab imperatore susceperant, ut in eisdem pellibus crastina die se illi praesentarent. Quod cum factum fuisset, et omnes non in divinis resplenderent, [Col. 1407B] sed pannis et decolori foeditate horrerent, dixit industria plenus Carolus ad cubicularium suum: Tere illud pellicium nostrum inter manus, et affer in conspectum vestrum. Quo integerrimo et candidissimo allato, assumens illud inter manus et cunctis astantibus ostendens, haec pronuntiavit: O stolidissimi mortalium, quod pellicium modo pretiosius et utilius? istudne meum uno solido comparatum, an illa vestra non solum libris, sed et multis coempta talentis? Tunc vultibus in terram declinatis terribilissimam ejus animadversionem sustinere nequibant. Quod exemplum religiosissimus pater vester non semel, sed per totam vitam suam ita imitatus est, ut nullus, qui ejus agnitione et doctrina dignus videbatur, aliquid in exercitu contra hostem, nisi tantum arma militiae et lanea vestimenta cum lineis portare praesumeret. Quod si quisquam inferioris disciplinae illius ignarus de serico, auro, vel argento circa se habens eum forte incurrisset, his verbis increpatus et melioratus, imo sapientior effectus abscessit: [Col. 1407C] O te his aureum, eccum, o te argenteum, o te totum coccinum! miser et infelix, non tibi sufficit ut tu solus vel sorte belli intereas? quin etiam et res, quibus anima tua redimi valeret, in manus hostium tradas, ut de his simulacra gentium adornentur.



CAPUT XXVIII. Ludovici vires.

Quantum vero a prima aetate usque ad septuagesimum annum ferro gauderet invictissimus Ludowicus, quantum ante Nordmannorum legatos spectaculum de ferro faceret, melius hoc vobis scientibus replicabo. Cum reges Nordmannorum singuli pro devotione sua aurum illi et argentum et pro sempiterna subjectione vel deditione gladios suos ipsi dirigerent, praecepit rex, ut pecunia quidem in pavimentum projiceretur, et a nullo nisi indignanter aspiceretur, sed potius ab omnibus velut lutum conculcaretur. Gladios [Col. 1407D] vero sublimi solio residens sibi attentandos jussit afferri. Porro legati metuentes, ne quid sinistrae suspicionis contra eos possit oriri, eo modo, quo solent ministri dominis suis cultellos de summis oris praebere, ita spatas imperatori cum sui periculo porrigebant. Quarum ille cum unam de capulo acceptam, et ab extremitate ultima ad summum curvare niteretur, inter fortiores ferro manus disrupta est. Tunc unus de missis suam de vagina protrahens, ministrantiumque more ad ipsius obsequelam protendens: Domine, inquit, ut credo, et flexibilis et rigida invenietur ista spata ad votum victoriosissimae dexterae vestrae. Qua Caesar accepta et vere Caesar, juxta vaticinium Isaiae: Attendite ad petram, unde excisi estis (Isai. LI), devota Germaniae populositate, singularis divinitatis opificio, in antiquos hominum artus et animos exsurgens, ab ora ultima capulos tenus in modum viminis contraxit, et sensim ad statum pristinum redire permisit. Tum legati semet aspectantes, [Col. 1408A] et ad alterutrum obstupescentes: O, inquiunt, principibus nostris tam vile videretur aurum, et ferrum tam pretiosum! Et quia de Nordmannis mentio incidit quanti fidem habeant et baptismum in temporibus avi vestri, gestis paucis evolvam.



CAPUT XXIX. Normanni baptismum contemnunt.

Ut post mortem bellicosissimi David multo tempore finitimae gentes manu fortissima subjugatae ejus imperio, filio Salomoni pacifico tributa dependerunt, ita propter timorem et tributa Augustissimo imperatori Carolo persoluta filium ejus Ludovicum gens immanissima Nordmannorum simili veneratione solebat honorare; quorum legatos religiosissimus imperator tandem aliquando miseratus, interrogatos si Christianam religionem suscipere vellent, et responso accepto quia semper et ubique atque in omnibus essent obedire parati, jussit eos in ejus nomine baptizari, [Col. 1408B] de quo doctissimus ait Augustinus: Si non esset Trinitas, non dixisset Veritas: Ite, docete omnes gentes, baptizantes eos in nomine Patris, et Filii, et Spiritus sancti. Qui a primoribus palatii quasi in adoptionem filiorum suscepti, de camera quidem Caesaris candidatum, a patrinis vero suis habitum Francorum in vestibus pretiosis et armis caeterisque ornatis acceperunt. Quod cum diutius actitaretur, et non propter Christum, sed propter commoda terrena ab anno in annum multo plures jam, non ut legati, sed ut devotissimi vasalli ad obsequium imperatoris in sabbato sancto Paschae festinarent occurrere, contigit, ut quodam tempore usque ad Ludovicum venissent. Quos imperator interrogatos, si baptizari votum haberent, et confessos jussit aqua sancta sine mora perfundi. Cumque tot lineae vestes non essent in promptu, jussit incidi camisilia et in modum sepium consui, vel in modum vitium pastinari. Quarum cum una cuidam seniorum illorum repentino fuisset imposita, [Col. 1408C] et ille eam curiosioribus oculis ex tempore contemplatus fuisset, jamque indignatione non modica, mente concepta, dixit ad imperatorem: Jam vicies hic lotus sum, et opimis candidissimisque vestibus indutus: et ecce talis saccus non milites, sed subulcos condecet: et nisi nuditatem erubescerem meis privatus, nec a te datis contectus, amictum tuum cum Christo tuo tibi relinquerem. Tanti pendunt hostes Christi, quod ait Apostolus Christi: Omnes qui in Christo baptizati estis, Christum induistis (Galat. III). Et illud: Quicunque baptizati sumus in Christo Jesu, in morte ipsius baptizati sumus (Rom. VI). Et quod maxime contra contemptores fidei violatoresque sacramentorum vigilat: Rursum crucifigentes sibi Filium Dei, et ostentatui habentes (Hebr. VI). Quod utinam apud gentiles tantum et non etiam inter eos qui Christi nomine censentur, saepius inveniretur.



CAPUT XXX. Ludovicus juris amator.

[Col. 1408D] Adhuc referendum est de bonitate Ludovici prioris et sic ad Carolum remeandum. Quietissimus imperator Ludovicus a cunctis hostium incursionibus immunis, religiosis tantum operibus, orationibus scilicet, eleemosynis causisque audiendis, et justissime determinandis insudabat. In quo negotio tantum et ingenio et usu exercitatus erat, ut cum ei quidam in similitudine Achitophel (II Reg. XV), pro angelo habitus a cunctis, illudere tentavisset, hujusmodi responsum comi vultu, blandissimaque voce, sed mente aliquantulum commota rependeret: O sapientissime Anshelme, si fas sineret, dicere auderem, quod tramite non recto incedis; ex qua die idem juridicus ab universis est pro nihilo deputatus.



CAPUT XXXI. Eleemosynas distribuit.

Eleemosynis vero intentus erat misericordissimus Ludovicus, ut eas non solum in conspectu suo, sed et [Col. 1409A] per se ipsum fieri maluisset. Insuper et ubi ipse absens fuisset, ita pauperum causas moderari decrevit, ut uni ex eis, qui ex omni parte debilis, sed animosior caeteris videbatur, ipsorum commissa, furtorum redditiones, injuriarum vel laesionum taliones, in majoribus etiam commissis membrorum abscissiones, aut truncationes capitum, nec non et suspensiones corporum per eum fieri praeciperet. Qui constitutis ducibus, tribunis et centurionibus eorumque vicariis, rem sibi delegatam haud segniter implevit. Ipse autem clementissimus Augustus, in cunctis illis Dominum Christum veneratus, eis alimenta et quibus tegerentur, impendere nunquam destitit, et praecipue in illa die, qua Christus mortali tunica exutus incorruptibilem resumere parabat. In qua etiam cunctis in palatio ministrantibus et in curia regia servientibus juxta singulorum personas donativa largitus est, ita ut nobilioribus quibuscunque aut baltheos aut flascilones pretiosissimaque vestimenta a latissimo imperio perlata distribui juberet; inferioribus vero saga [Col. 1409B] Fresonica omnimodi coloris darentur; porro custodibus equorum, pistoribusque et coquis indumenta linea cum laneis spatiisque [Fort. spatisque] prout opus habebant, projicerentur. Cumque jam nullo indigente, secundum Actus et dicta apostolica, esset in omnibus gratia magna (Act. IV), quando et pauperes pannosi jucundissime dealbati Kyrie eleison Ludwico beato per latissimam curtem vel curticulas Aquarum grani, quas Latini usitatius porticuum nomine vocant, [Col. 1410A] usque ad coelum voces efferrent, et qui poterant de militibus pedes imperatoris amplectentibus, aliis eminus adorantibus, jam Caesare ad ecclesiam procedente, quidam de scurris joculariter inquit: O te beate Ludwice, qui tot homines una die vestire potuisti, per Christum, nullus in Europa hodie plures vestivit, quam tu, praeter Attonem. Cumque ab eo imperator quaereret, quomodo ille vestire potuisset, munus, quasi gaudens, si imperatorem in admirationem vertisset, cum cachinno intulit: Hodie, inquiens, ille nova indumenta largitus est plurima. Quod dulcissimi gestus imperator blande pro ludo, et ineptus ut erat vultu, percipiens, humili devotione ecclesiam intravit, in qua ita timorate se gessit, quasi ipsum Dominum Jesum Christum prae oculis corporalibus habere videretur. Qui etiam omni tempore non pro aliqua necessitate, sed pro largiendi occasione singulis sabbatis balneari, et cuncta quae deposuerat, praeter gladium et baltheum, apparitoribus suis dare consueverat. Quae ejus liberalitas usque ad infimos [Col. 1410B] etiam pervenit, adeo ut Stracholto vitreario servo sancti Galli totam vestituram suam tunc sibi servienti praeciperet dari. Quod cum erronei militum vasalli cognovissent, ei juxta viam insidias ponentes spoliare moliti sunt. Quibus cum idem diceret: Quid facitis vitreario Caesaris vim inferentes? Responderunt: Officium quidem tuum habere te permittimus [a 1Kb] . . . . . . .




[Col. 1409]
GENEALOGIA CAROLI MAGNI, AUCTORE ANONYMO, Scripta anno Domini 867, et a Canisio primum ex ms. sancti Galli edita.





CANISIUS LECTORI.
[Col. 1409C]

Non magni momenti dices esse hanc schedam genealogicam tam brevem, tam nullo auctore praesignem. Ita est. Attamen non digna est perire, quippe quae se sua antiquitate commendet, scripta anno 867. Ab interitu hic vindico. Hoc unum in hac editione consilium. Quod autem Carolus Magnus hic mortuus dicitur anno 815, est plane contra sententiam communem, quae in annum 814 consentit.



INCIPIT COMMEMORATIO GENEALOGIAE CAROLI IMPERATORIS.

ANSPERTUS, qui fuit ex genere senatorum, praeclarus vir atque nobilis, in multis divinis pollens, accepit filiam HLOTHARII regis Francorum ad conjugem, nomine BLICHILT., et habuit ex ea filios tres et filiam unam: primogenitus ipsius ARNOLDUS nominatus [Col. 1409D] est; secundus FERIOLUS; tertius MODERICUS; et filia ipsius TARSICIA. FERIOLUS quidem episcopus effectus est, in Ucesiu civitate martyrio coronatus est, ibique requiescit in pace. MODERICUS vero in Harisio episcopus est ordinatus, ibique confessor Christi requiescit in pace, ubi Deus pro ejus meritis multa [Col. 1410C] miracula operatur. TARSICIA virgo Christi in virginitate sua perseverans, in Rodinis civitate requiescit: pro cujus meritis ibidem Christi virtus quotidie ostenditur: quae etiam fertur mortua mortuos suscitasse. ARNOLDUS primogenitus ipsius genuit dominum ARNULFUM; dominus ARNULFUS genuit FLODULFUM et ANSKISUM. FLODULFUS divina annuente gratia episcopus ordinatus est. ANSKISUS genuit PIPINUM. PIPINUS genuit CAROLUM. CAROLUS vero genuit dominum regem PIPINUM. Dominus PIPINUS genuit Caesarem gloriosum ac principem nobilissimum CAROLUM.

Anno incarnat. Domini nostri Jesu Christi 815 CAROLUS omnium Augustorum optimus, ad Aquasgrani V Kal. Febr., hora diei tertia, de hoc saeculo migravit, qui regnavit annos 47. Decessit autem anno aetatis suae 72.

Et suscepit HLUDOVICUS filius ejus eodem anno imperium, qui regnavit annos 26, id est, usque ad annum incarnationis Domini nostri Jesu Christi 840. [Col. 1410D] Decessit autem XII Kal. Jul. in insula Rheni, juxta palatium in Ingilinheim.

Post quem HLUDOVICUS filius et aequivocus ejus in orientali Francia suscepit imperium: qui anno praesente, id est, incarnationis Domini nostri Jesu Christi 867, 27 annos regnare videtur.




[Col. 1409]
ANNALES VETERES FRANCORUM.
(Ex Marten., Collectio amplissima.)





OBSERVATIO PRAEVIA.

[Col. 1409] Quos hic sistimus veteres annales Francorum nobis exhibuit codex antiquus olim monasterii Rivipullensis, deinde Stephani Baluzii, a quo regiam in bibliothecam transiit. Eorum auctor anonvmus Caroli Magni [Col. 1411] avorumque ejus praeclara facinora ab anno 670 ad 813 describere sibi proposuit, simplici quidem stylo, pro more illorum temporum, sed ad persuadendum accommodato: cum ea praesertim narret quae aut a probatissimis auctoribus acceperat, aut suis viderat oculis. Aetatem suam prodit ipsemet, cum Caroli Magni res praeclare gestas prosecuturus, excusat sese, quod de ejus nativitate, infantia atque etiam pueritia nihil sit dicturus. Quia, inquit, neque quisquam modo superesse invenitur, qui horum se dicat habere notitiam. Quibus ex verbis duo maxime licet inferre: unum, auctorem hos ad scribendos Annales statim a Caroli Magni obitu calamo manum admovisse, cum jam superesset nullus ex his qui infantem aut puerum viderant, perplures vero viverent qui adolescentem et virum; alterum, ineptum judicasse ea quorum notitiam certam ab oculatis testibus non accepisset, referre.

Porro cum magnam hi Annales affinitatem habeant cum Chronico Moissiacensis monasterii, ab Andrea Chesnio tomo III Hist. Francorum vulgato, ejusque passim verba referant, dubii aliquandiu haesimus an eos prelo committeremus. Verum re mature discussa, atque utroque opere inter se diligenter collato, primo invenimus, plura in codice Moissiacensis Chronici, ipso fatente Chesnio, desiderari folia, quae tertiam aut quartam hujus operis partem conficere possunt. Secundo, plures in nostro codice articulos a Moissiacensi omnino diversos contineri; tandem ea ipsa de quibus intereos codices convenit, saepe inter se discrepare, adeo ut quod in nostro clarum et apertum est, id sit in Moissiacensi perobscurum. Quibus adducti rationibus novum nec spernendum opus judicavimus eruditis viris non invidendum. Quae vero ab anno 813 ad 840 sequuntur, ab aliquo Anianensi monacho addita censemus.



INCIPIT GENEALOGIA, ORTUS, VEL ACTUS SIVE VITA CAROLI GLORIOSI ATQUE PIISSIMI IMPERATORIS.
[Col. 1411]

[Col. 1411A] In temporibus illis, anno ab incarnatione Domini 670, decedentibus regibus de Gallia, Pipinus et Martinus potentissimi duces dominabantur in Austria. Hi duces in odium versi contra Ebroinum praefectum Galliae aciem dirigunt, contra quos Theodericus rex Francorum et Ebroinus praefectus cum hoste cucurrerunt loco nuncupante Locustio [a 1Kb] , simulque conjuncti se invicem caede magna prosternunt, corruitque ibi infinita turba populi. Austrasii victi in fugam versi, Ebroinus eos caede crudelissima insecutus, maxima parte ex illa regione vastata. Martinus per fugam elapsus, Lauduno ingressus, illic se reclusit: Pipinus vero altrinsecus evasit. Ebroinus itaque, patrata victoria, reversus est, veniens cum exercitu Herciaco [b 1Kb] villa, ad Martinum nuntios misit, et data sacramenta, ut cum fiducia ad regem Theodericum veniret, hoc dolose ac fallaciter super capsas vacuas se jurante [c 1Kb] . Martinus eos credens, Herciaco [d 1Kb] villa veniens, ibique cum sociis suis interfectus est. Ebroinus itaque magis ac magis Francos opprimens, dum [Col. 1411B] Ermefredo Franco insidias pararet, Ermefredus quoque clam super eum consurgens atrociter, praefatum Ebroinum interfecit, ad Pipinum in Austria fugiens evasit. Franci quoque consilio accepto Warathonem virum illustrem in loco Ebroini cum jussione regis majorem domus constituunt. Accepit ipse Waratho inter haec obsides a praedicto Pipino, et pacem cum eo iniit. Erat enim eidem Warathoni filius efficax industriusque, feroci animo et acerbis moribus, insidiator patris sui, eumque ab honore supplantans. Eratque nomen ei Gislamaris, cui beatus Audoenus Rothomagensis episcopus prohibuit ne hanc nequitiam contra patrem suum inferret: quod ille audire contempsit. Fueruntque inter ipsum Gislamarem et Pipinum bella civilia et multa discordia: qui ob injuriam patris et alia crudelia peccata a Deo percussus, iniquissimum spiritum exhalavit, juxta quod sanctus Audoenus ei praedixerat. Illoque defuncto, Waratho iterum honore pristino nanctus est. [Col. 1411C] In his diebus beatus Audoenus Rothomagensis episcopus plenus dierum ac virtutibus praeclarus, Chilpiaco villa regali in suburbano Parisiorum civitate migravit ad Dominum. Succedente quippe curriculo [Col. 1412A] temporum praedictus Waratho defunctus est.

Franci in diversa oberrantes, Berthcarium in majorem dominatum constituunt. In illis diebus Pipinus ab Austria consurgens cum exercitu contra Theodericum regem Francorum et Berthcarium aciem dirigit, convenientibus ad praelium in loco nuncupato Textritio, illisque inter se belligerantibus, Theodericus et Berthcarius terga verterunt. Pipinus quoque victor exstitit. Succedente itaque tempore [e 1Kb] Berthcarius ab adulatoribus suis occiditur.

Post haec Pipinus sub Theoderico rege coepit esse principali regimine majordomus. Thesauris acceptis, Nordverto quodam de suis cum rege relicto, ipse in Austria meavit. Erat quippe Pipino principi nobilissima uxor et sapiens nomine Plectrudis. Ex ipsa genuit filios duos. Nomen majoris Drochus et nomen minoris Grimaldus. Drochus ducatum Campaniae cepit.

Eo tempore Theodericus rex obiit regnavitque annis 19 [f 1Kb] . Chlodoveus filius ejus puer regalem sedem [Col. 1412B] suscepit, regnavitque annos duos; post quem [g 1Kb] Childebertus frater ejus in regno statutus est. Grimaldus filius Pipini junior in aula regis Childeberti majordomus effectus est. Grimaldus quoque genuit filium ex concubina Theodaldo nomine. Eo tempore Drochus filius Pipini defunctus est, habensque Pipinus praefatus princeps filium ex alia conjuge, nomine Alpaigde [h 1Kb] , Carolum nomine, virum elegantem, egregium atque utilem.



ORTUS CAROLI VETULI.

Pipinus princeps multa bella gessit contra gentes plurimas.

Anno Incarnationis Dominicae 710 Pipinus migravit in Allamannia.

Anno 711 aquae inundaverunt valde. Tunc enim bonae memoriae gloriosus Childebertus justus migravit ad Dominum anno 12 [i 1Kb] regni sui, regnavitque Dagobertus filius ejus pro eo anno 713.

[Col. 1412C] Igitur Grimaldus habebat uxorem nomine Thusinda, filia Rathbodis ducis gentilis. Aegrotante [j 1Kb] quippe Pipino principe, dum ad eum visitandum ipse accessisset, in basilica sancti Lamberti Leodico [Col. 1413A] peremptus est a Raganario [a 1Kb] gentile. Theodaldus vero filius ejus, jubente avo suo, in aula regis honore patris sublimatur.

Anno 814 Pipinus febre valida correptus obiit. Obtinuerat principatum annis 27. Plectrudis relicta Pipini cum nepote suo Theodaldo vel Dagoberto rege cuncta gubernat sub discreto regimine.

Anno 815 Franci denuo in Cotia silva contra Theodaldum vel Austrasios irruerunt, ac sese mutuo durissima caede prosternunt. Theodaldus autem per fugam lapsus ereptus est. Ipsoque fugato, Raganfredum majorem domus elegerunt. Qui commoto a [b 1Kb] rege Dagoberto exercitu, Carbonariam silvam transeuntes usque Mosam fluvium terram silvasque vastantes succenderunt, cum Radhbode duce gentili amicitias feriunt. Carolus vero filius Pipini his diebus a Plectrude sub custodia tenebatur, sed auxiliante Domino, vix evasit.

Eo tempore Dagobertus rex aegrotans, mortuus [Col. 1413B] est anno 6 regni sui. Franci vero Danielem quondam [c 1Kb] clericum, caesarie capitis crescente, in regem stabiliunt, atque Chilpericum nuncupant. Sema [d 1Kb] rex Saracenorum post IX anno quam in Spania ingressi sunt Saraceni, Narbonam obsidet, obsessamque capit, virosque civitatis illius gladio perimi jussit. Mulieres vero vel parvulos captivos in Spaniam ducunt, et in ipso anno mense tertio ad obsidendam Tolosam pergunt: quam dum obsiderent, exiit obviam eis Eudo princeps Aquitaniae cum exercitu Aquitanorum vel Francorum, et commisit cum eis praelium, et dum praeliare coepissent, terga versus est exercitus Saracenorum, maximaque pars ibi cecidit gladio. Ambisa rex Saracenorum cum ingenti exercitu post V anno Gallias aggreditur, Carcassonam expugnat, et capit, et usque Nemauso pace conquisivit, et obsides eorum Barchinona transmittit.

Anno 716 Franci exercitum movent, usque fluvium Mosam contra Carolum dirigunt, et ex alia parte Frisiones cum Rathbode duce consurgunt. Carolus [Col. 1413C] quoque super Frisiones irruens, maximumque dispendium de exercitu suo perpessus, atque per fugam dilapsus abscessit [e 1Kb] .

Anno 717 iterum Chilpericus cum Raganfredo vel Francis hoste commoto, Ardinnam silvam ingressus, usque Rhenum fluvium vel Colonia civitate pervenerunt, vastantes terras. Thesauro multo a Plectrude matrona accepto, reversi sunt. Sed in loco qui dicitur Amblava, Carolo in eos irruente, maximum dispendium perpessi sunt.

Eodem tempore praedictus vir Carolus exercitu commoto, iterum contra Chilpericum et Raganfredum consurgens, contra quem illi hostem colligunt, bellum praeparantes accelerant; sed pacem Carolus postulat: illisque contradicentibus, ad praelium egressi sunt in loco qui dicitur Vitiaco, Dominica die illucescente, XII Kalendas Aprilis: illisque fortiter bellantibus Chilpericus cum Raganfredo terga vertit. Carolus victor exstitit, regiones illas vastatas atque [Col. 1413D] captivatas. Itemque cum multa praeda in Austria reversus, Colonia civitate veniens, ibique seditionem movit, cum Plectrude matrona disceptavit, et thesauros patris sui sagaciter recepit, regemque ibi statuit nomine Clotarium. Chilpericus itaque vel Raganfredus Eudonem ducem expetunt in auxilium, qui movens exercitum contra Carolum perrexit. At ille constanter occurrit ei intrepidus. Sed Eudo fugiens, Parisius civitate regressus, Chilpericum regem cum thesauris regalibus sublatum ultra Ligerim recessit. Carolus enim persecutus non reperit eum. Clotarius quidem memoratus rex eo anno obiit. Interea Radbodus rex moritur, annoque insequente Carolus legationem [Col. 1414A] ad Eudonem dirigens, amicitiasque cum eo faciens: ille vero Chilpericum regem cum multis muneribus reddidit. Mortuus quidem est Novicino civitate, regnavitque annis 5. Franci vero Theodosium filium Dagoberti regis junioris super se statuunt in regem.

Anno 725 Saraceni Augustudunum civitatem destruxerunt IV feria, XI Kalendas Septembris, thesaurumque civitatis illius capientes, cum praeda magna Spania redeunt.

Anno 731 Carolus vastavit duas vices ultra Ligerim, et Raganfredus moritur.

Anno 732 Abderamam rex Spaniae cum exercitu magno Saracenorum per Pampelonam et montes Pyrenaeos transiens, Burdigalem civitatem obsidet. Tunc Eudo princeps Aquitaniae, collecto exercitu, obviam eis exiit in praelium super Garonna fluvium. Sed initio praelio, Saraceni victores existunt, Eudo vero fugiens, maximam partem exercitus sui perdidit, [Col. 1414B] et ita demum Saraceni Aquitaniam depraedare coeperunt. Eudo vero ad Carolum Francorum principem veniens postulavit ei auxilium. Tunc Carolus, collecto magno exercitu, exiit eis obviam, et inito praelio in suburbio Pictavensi, debellati sunt Saraceni a Francis, ibique rex Abderama cecidit cum exercitu suo in praelium, et qui remanserunt ex eis per fugam reversi sunt in Spania. Carolus vero spolia accepta, cum triumpho gloriae reversus est in Francia.

Anno 734 Carolus ingressus est in Frisia cum exercitu magno, delevit eam usque ad internecionem, ac suo subjugavit imperio. His temporibus Phibin filius Abderama Narbona perficitur [Forte, proficiscitur]. Alio anno Rodanum fluvium transiit. Arelato civitate pace ingreditur, thesaurosque civitatis invadit, et per quatuor annos totam Arelatensem provinciam depopulat atque depraedat. His diebus papa Gregorius minor Romanae Ecclesiae episcopus [Col. 1414C] claves venerandi sepulcri Petri apostoli et vincula ejusdem, cum magnis muneribus, legatione ad Carolum principem Francorum misit: quod antea nullo Francorum principi a quolibet Romanae urbis praesule missum fuerat. Epistolam quoque et decreta Romanorum principum praedictus papa Gregorius cum legatione etiam munera misit. Quo pacto patrato, sese populus Romanus, relicto imperatore Graecorum et dominatione, ad praedicti principis defensionem, et invictam ejus clementiam convertere cum voluissent, ipse vero pro his omnibus cum gaudio et gratiarum actione Domino repensis, ipsam legationem cum magnis muneribus Romam remisit. Post haec elegit ex suis fidelibus Grimonem, scilicet Corbeiensis monasterii abbatem, et Sigibertum reclusum basilicae sancti Dionysii martyris, et cum magnis muneribus ad limina beati Petri principis apostolorum misit, ac per eos omnia in responsis, quae sibi et populo Francorum jussa [Forte, visa] fuerunt, praesuli scriptum remandavit. Post haec praefatus princeps [Col. 1414D] audiens quod Saraceni provinciam Arelatensem vel caeteras civitates in circuitu depopularent, collecto magno exercitu Francorum, vel Burgundionum, vel caeterarum in circuitu nationum, quae ditionis illius erant, Avinionem civitatem bellando irrupit, Saracenos quos ibi invenit interemit, et transito Rodano, ad obsidendam civitatem Narbonam properat; quam dum obsideret, Ocupa rex Saracenorum ex Spania Amoribinailet cum exercitu magno Saracenorum ad praesidium Narbona transmittit. Tunc Carolus partem exercitus sui ad obsidendam civitatem reliquit, reliquam vero partem sumpta, Saracenis obviam exivit in praelio super Berre fluvio, et dum [Col. 1415A] praeliare coepissent, debellati sunt Saraceni a Francis caede magna, maximaque pars ipsorum cecidit in gladio, et experti sunt Saraceni Francorum praelio, qui ex Syria egressi sunt, Carolum fortissimum in omnibus repererunt. Ipse vero Carolus spolia collecta et copiosam praedam cum reverteretur, Magdalonam destrui praecepit. Nemauso vero, arenam civitatis illius atque portas cremari jussit, atque obsidibus acceptis reversus est in Franciam.



ORTUS PIPINI.

Anno DCC . . . Carolus princeps obiit, regnavit annis 23 et menses 6. Obiit XI Kalendas Novembris, filiique ejus Pipinus et Carlomannus principatum patris inter se dividunt. Carlomannus Austria, Alamannia, atque Turingia sortitur. Pipinus vero Burgundiam atque Provinciam accepit. Zacharias natione Graecus S. R. E. papa sedit Romae. Hujus temporibus Carlomannus rex Francorum, filius praedicti principis Caroli, frater Pipini, divino amore et desiderio coelestis [Col. 1415B] patriae compunctus, sponte regnum reliquit, filiosque suos Pipino fratri commendavit: ipse vero Romam pergens, ad limina beati Petri apostoli cum plurimis suis optimatibus et donis innumerabilibus pervenit, et ante sepulcrum beati Petri posuit, capitisque coma deposita, habitum clericalem, ordinante beato Zacharia papa, assumpsit, aliquantoque tempore ibidem mansit. Consilio vero accepto ejusdem pontificis, ad Casinum montem et coenobium sancti Benedicti perrexit, ibique obedientiam regularem Optato abbati promittens, monachicam professionem spopondit. Pipinus vero regnum patris totum sibi vindicat, et per auctoritatem Romani pontificis ex praefecto palatii rex constitutus. Post obitum Zachariae pontificis Stephanus natione Graecus sedit in pontificatu. Hic molestia Langobardorum et superbia Haistulphi regis non sufferens, ad defensionem Pipini regis Francorum quaerendam, partibus Franciae pergit. Quod cum nuntiatum fuisset regi Pipino, magno repletus est [Col. 1415C] gaudio, filiumque suum primogenitum Carolum, qui post eum regnaturus erat, obviam ei abire praecepit, ipsumque cum honore ad praesentiam ejus in villa quae dicitur Pons Hugonis adducere; ibique veniens praedictus papa, a Pipino rege honorifice susceptus est. Sequenti die una cum clero suo aspersus cinere et indutus cilicio in terram prostratus, per misericordiam Dei omnipotentis et merita beatorum apostolorum Petri et Pauli Pipinum regem obsecrans, ut se et populum Romanum de manu Longobardorum et superbi regis Haistulphi servitio liberaret, nec antea de terra surgere voluit, quam sibi rex praedictus Pipinus cum filiis suis et optimatibus Francorum manum porrigerent, et ipsum pro indicio suffragii futuri et liberationis de terra levarent. Tunc rex Pipinus omnem pontificis voluntatem adimplens, direxit eum ad monasterium sancti Dionysii martyris, eumque ibi summo honore et diligentia hiemare praecepit. Porro Pipinus rex legationem ad Haistulphum [Col. 1415D] regem Langobardorum misit, hortans eum ut propter reverentiam apostolorum Petri et Pauli Romanas urbes non affligeret, et superstitiose has impias praesumptiones contra pontificem Romanae urbis non moveret. Sed iidem legati super his omnibus quae princeps Pipinus mandaverat, nihil aliud ab illo superbo tyranno nisi plena superbia responsa et contumacia verba audire meruerunt. Stephanus autem papa ipsum piissimum principem Pipinum regem Francorum ac patricium Romanorum oleo unctionis perunxit secundum morem majorum unctione sacra, filiosque ejus duos felici successione Carolum et Carlomannum eodem coronavit honore. Pipinus vero rex non poterat ea quae Romano praesuli promiserat, nisi toto affectu cum Dei auxilio adimpleret. Pipinus itaque Alpes transiens, legatos suos ad Haistulphum mittens, postulavit ut sanctam Romanam Ecclesiam, cujus ille defensor per ordinationem divinam fuerat, non affligeret, sed omnem justitiam de rebus ablatis [Col. 1416A] faceret. Haistulfus vero in superbia elatus, convicia etiam in praefatum pontificem per inepta verba imponens, nihil ei se facere promittens, nisi viam se praebere quatenus ad propria remearet. Illi vero missi promittebant, non aliter dominum Pipinum a finibus Langobardiae esse profecturum, nisi prius Haistulfus justitiam sancto Petro faceret. Haistulfus autem requisivit quae illa justitia esset; cui legati responderunt: Ut ei reddas Pentapolim, Narnias, et Cecanum, et omnia unde populus Romanus de tua iniquitate conqueritur. Et hoc tibi mandat Pipinus, quod si justitiam sancto Petro reddere vis, dabit tibi duodecim millia solidorum. Haistulfus, his omnibus spretis, legatos absque ullis pacificis verbis absolvit. Pipinus igitur iter coeptum peragens ad Clusas Langobardorum pervenit, illisque dirutis, et Haistulfum cum Langobardis in fugam expulsis, Papiam civitatem obsedit annum unum et menses tres, in qua Haistulfum includens, ita per Dei adjutorium illum coarctavit, ut omnes justitias sancti Petri se redditurum [Col. 1416B] repromitteret. His minis Haistulfus tyrannus territus, per manus Pentapolim, Narnias, Cecanum, et reliqua debita quae sancto Petro debuerat, missis domini Pipini regis per vadium reddidit, et triginta millia solidorum Pipino regi tribuit, spopondens singulis annis in tributum, id est V millia solidorum partibus Francorum se redditurum. Haec omnia jurejurando Haistulphus cum suis optimatibus et omnibus nobilibus Langobardorum se adimpleturum esse spopondit, et firmitatis causa dedit regi Pipino de nobilibus Langobardorum XL obsides.

Pipinus vero accepta benedictione domni apostolici in pace eum abire permisit, tradens ei Ravennam, Pentapolim, Narnias, Cecanum, et quidquid in illis partibus continebatur. His omnibus peractis, Pipinus victor ad propria remeavit. Quo revertente in Francia, Haistulfus perfidus rex omnia quaecunque promiserat contumaciter postposuit, et Stephanum papam cum armis a finibus suis [Col. 1416C] expulit.

Eodem anno bonae memoriae Carlomannus monachus migravit ad Dominum, et Bonifacius archiepiscopus in Frisia verbum Dei nuntians coronatur. Tunc Haistulfus rex Langobardorum fidem quam Pipino promiserat fefellit, cum exercitu Romanas fines invadens, etiam ipsam Urbem obsedit. Haec audiens Pipinus rex, exercitum congregans et per Burgundiam iter faciens, usque ad Mauriennam urbem pervenit. Haec cum audisset, Langobardis clusas firmare atque Francis jussit resistere Haistulfus. Pipinus interea transactis Alpibus cum robore exercitus sui, ipsum vallum vel firmitatem quam Langobardi firmarant, destruxit, exercitum eorum in fugam convertit, inde ad Ticinum urbem pervenit, totam illam regionem devastans, illam munitissimam civitatem obsedit. Hoc Haistulfus cernens, nullamque spem evadendi habens, per supplicationem sacerdotum veniam a praecellentissimo rege Pipino postulavit, [Col. 1416D] et ea quae contra jus vel sacramenta perpetraverat, secundum judicium optimatum Francorum se plenissima voluntate emendare spopondit. Rex vero Pipinus solito more misericordia motus, regnum et vitam concessit. Haistulfus autem per judicium Francorum thesaurum quod in Ticino erat tertiam partem Pipino tradidit, sacramenta iterum renovans, obsidesque tribuens, promisit se semper esse fidelem, et annuale tributum quod Francis tribuerat per missos suos annis singulis esse transmissurum, et ea quae sancto Petro vel Stephano papae annis praeteritis promiserat, cuncta reddidit. Pipinus autem victor incolumem exercitum gaudens ad propria remeavit, thesauris et obsidibus secum adductis; Haistulfus vero rex dum venationem in quadam silva exerceret, divina ultione percussus, de equo in quo sedebat in terra projectus, tertia die vitam amisit. Post haec Stephanus papa obiit. His temporibus Jussiphibin Abderamen tyrannide assumpto [Col. 1417A] super Saracenos in Spania regnat. Dira fames tunc Spaniam domuit. Waifarius princeps Aquitaniae Narbonam depraedat.

Anno 752 Ansemundus Gothus Nemauso civitatem, Magdalonam, Agathen, Biterris Pipino regi Francorum tradidit. Ex eo die Franci Narbonam infestant. Waifarium principem Aquitaniae Pipinus prosequitur, eo quod nollet se ditioni illius dare, sicut Eudo fecerat Carolo patri ejus.

Anno 759 Franci Narbonam obsident, datoque sacramento Gothis qui ibi erant, ut si civitatem partibus traderent Pipini regis Francorum, permitterent eos legem suam habere. Quo facto Gothi Saracenos qui in praesidio illius erant, occidunt, ipsamque civitatem partibus Francorum tradunt.

Anno 762 gelu magnum Gallias, Illyricum et Thraciam deprimit, et multae arbores olivarum et ficulnearum decoctae gelu aruerunt; sed et germen messium aruit, et superveniente anno praedictas regiones [Col. 1417B] gravius depressit fames, ita ut multi homines penuria panis perirent. Pipinus rex Narbonam veniens, Tolosa, Albigis et Ruthenis illi traditae sunt, et non post multum tempus Waifarius princeps obiit mense Junio. Pipinus vero rex principatu illius adepto, post dies centum mense Septembrio vitam finivit, regnavitque annis 27 cum per annos 15 aut eo amplius solis Francis imperaret: finito Aquitanico bello, quod contra Waifarium ducem Aquitaniae per continuos novem annos gerebatur, apud Parisios morbo aquae intercutis diem obiit.



EXORDIUM CAROLI MAGNI QUO REGNARE COEPIT.

Regnumque illius filii sui Carolus et Carlomannus inter se dividunt, sed Carlomannus brevi tempore regno potitus obiit, totumque regnum patris Carolus occupavit.

Anno 3 Caroli regis abiit Berta regina mater Caroli [Col. 1417C] in Italia ad placitum contra Desiderium regem, et redditae sunt civitates plurimae ad partem sancti Petri, et Berta adduxit filiam Desiderii in Francia, et insequenti anno Carlus-mannus mortuus est. Carolus autem, fratre defuncto, consensu omnium Francorum rex constituitur.

De nativitate Caroli Magni atque infantia vel etiam pueritia, quia neque scriptis usquam aliquid declaratum est, neque quisquam modo superesse invenitur qui horum se dicat habere notitiam, scribere ineptum judicans; sed actus et mores, caeterasque vitae illius partes explicandas et demonstrandas, omissis incognitis, transire disposui: ita tamen ut primo res gestas et domi et foris, deinde mores et studia ejus, tunc de regni administratione et fine narrando, nihilque cognitu vel digna vel necessaria praetermittam omnium bellorum quae gessit. Primo Aquitanicum a patre inchoatum, sed non finitum, quia cito peragi posse videbatur, fratre adhuc vivo, etiam et auxilium ferre rogato suscepit. Nam et [Col. 1417D] Unaldum, cui post Waifarii mortem Aquitaniam relinquere et Wasconiam petere coegit; quem tamen ibi consistere non sustinens, transmisso amne Garumna, Lupo Wasconum duci per legatos mandat ut perfugam reddat, quod ni festinato faciat, bello secum expostulaturum. Sed Lupus saniori usus consilio, non solum Unaldum reddit, sed etiam seipsum cum provincia cui praeerat ejus potestati permisit. Adrianus papa urbis Romae legatos suos ob defensionem Romanae Ecclesiae ad Carolum regem Francorum misit, quia valde affligebatur a rege Langobardorum Desiderio, qui Haistulfo successerat, ac per donationem Pipini regis Francorum regnum tenebat Langobardorum. Eratque tunc Carolus rex in loco qui dicitur Teudonis-villa. Veniens ibi domni apostolici missus Adriani, nomine Petrus, precibus apostolici ipsum ad defendendam sanctam Ecclesiam postulavit, ut ipsum Romanum populum superbi regis Desiderii liberaret: adjungens quod ipse legitimus [Col. 1418A] tutor et defensor esset illius plebis, quoniam illum praedecessor suus beatae memoriae Stephanus papa unctione sacra liniens, hunc regem ac patricium Romanorum ordinarat. Carolus igitur rex per consilium optimatum suorum voluntatem domni apostolici se adimpleturum esse cum Dei auxilio devota mente spopondit. Eodem anno synodum tenuit in Jenua civitate, in quo conventu exercitum divisit, partem secum retinens, ut per Cenisium montem transiret, partem vero reliquam, cui praefecit Bernardum avunculum suum cum caeteris fidelibus per Jovis montem in Italia intrare praecepit. Desiderius vero rex immemor beneficiorum Pipini regis, per cujus donationem regnum Langobardorum sortitus est, clausas fortiter contra Carolum exercitumque ejus firmare praecepit. Castrametatus est itaque praedictus rex Carolus e regione clusarum et valli quod Langobardi defenderant; misit autem per difficilem ascensum montis legionem ex probatissimis pugnatoribus, qui [per] [Col. 1418B] transcensum montis Langobardos cum Desiderio rege eorum et Oggerio in fugam converterunt. Carolus vero rex cum exercitu suo super apertas clusas, auxiliante Domino et sancto Petro in Italiam intravit, ad Papiam civitatem usque pervenit: in qua Desiderio incluso ipsam civitatem obsedit, et vallo firmissimo circumdedit. Celebravit autem in iisdem castris Natale Domini, et Pascha Romae. Revertente autem cum Dei auxilio, intercedentibus apostolis Petro et Paulo, glorioso rege Carolo, a Romana urbe ad Papiam venit, ibique venientes undique Langobardi de singulis civitatibus Italiae subdiderunt se dominio et regimini gloriosi regis Caroli. Adalgisus vero filius Desiderii fugiens navem intravit, ad Constantinopolim perrexit. Carolus vero Papiam civitatem X annos obsedit, et ita mense Junio capta est civitas a Francis. Porro gloriosus rex Carolus cuncta Italia sibi subjugata vel ordinata, custodias Francorum in Papia civitate dimissas, trusoque in exsilium Desiderio rege, et Oggerio, et uxore, et filia, [Col. 1418C] ipse cum magno triumpho, auxiliante Domino, in Francia reversus est. Sic regnum Langobardorum finivit. Regnaverunt Langobardi annis 214.

Anno 772, anno scilicet 5 Caroli regis, Carolus rex hostiliter ingressus est in Saxonia, et destruxit fanum eorum quod vocabatur Hirminsul, inchoatumque cum eis bellum vix unus annus exactus sic quod non ab eis hujuscemodi facta sit permutatio. Sed magnanimitas regis ac perpetua tam in adversis quam in prosperis mentis constantia, mutabilitate non vinci poterat, vel ab his quae agere coeperat defatigari. Nam nunquam eos hujuscemodi aliquid perpetrantes impune ferre passus est, quin aut ipse de se ducto, aut per comites suos misso exercitu, perfidiam ulcisceretur, et dignam ab eis poenam exigeret, usque dum omnibus qui resistere solebant profligatis, et in sua potestate redactis; decem millia namque hominum ex his qui utrasque ripas Alvis fluminis incolebant, cum uxoribus et parvulis sublatos [Col. 1418D] transtulit, et huc atque illuc per Galliam et Germaniam multimoda divisione distribuit, eaque conditione a rege proposita, et ab illis suscepta, tractum per tot annos bellum constat esse finitum, et abjecto daemonum cultu, et relictis patriis caeremoniis, Christianae fidei atque religionis sacramenta susciperent, et a Francis adunati unus cum eis populus efficeretur. Hoc bello licet per multum temporis spatium traheretur, ipse non amplius cum hoste quam bis acie conflixit, semel juxta montem qui Os Neggi dicitur in loco Teotmelli nominato; et iterum apud Asa fluvium, et hoc uno mense, paucis quoque interpositis diebus. His duobus praeliis hostes adeo profligati sunt ac devicti, ut ulterius regem neque provocare, neque venienti resistere, nisi aliqua loci munitione defensi auderent. Plures tamen eo bello tam ex nobilitate Francorum, quam Saxonum, et functi summis honoribus consumpti sunt, tandemque anno 33 finitum est.

[Col. 1419A] Anno 771 [a 1Kb] abiit Carolus rex hostiliter in Saxonia et vastavit eam, fecitque ibi caedem magnam hominum et comprehendit ibi duos castellos, Heresburgii et Sigisburgii, posuitque ibi custodias, et in sequenti anno abiit iterum rex Carolus in Italia, et recepit illa castella quae residua erant, et Rotganius interfectus est, et inde revertens ingressus est in Saxonia, et maximam partem Saxonum accepit, et conversi sunt Saxones ad fidem Christi, et multi eorum baptizati sunt, et in alio anno habuit Carolus rex conventum magnum Francorum, id est Magis campum in Saxonia ad Partesbrunna, et ibi paganorum Saxonum multitudo baptizata est.

Anno 778 congregans Carolus rex exercitum magnum, ingressus est in Spania, et conquisivit civitatem Pampelonam, et ibi Taurus Saracenorum rex venit ad eum, et tradidit ei civitates quas habuit, et dedit ei obsides, fratrem suum et filium, et inde perrexit usque Caesaraugustam, et dum in illis partibus [Col. 1419B] moraretur, commissum est bellum fortissimum die Dominica, et ceciderunt Saraceni multa millia. Et de hora nona factus est sol hora secunda. Et iterum Saxones perfida gens mentiens fidem, egressi de finibus suis venerunt usque ad Rhenum fluvium, succendendo omnia atque vastando; et cum reverterentur cum praeda magna, pervenit nuntius ad Carolum regem adhuc in Spania degentem. [ [b 1Kb] Cum enim assiduo et pene continuo cum Saxonibus bello certaretur, dispositis per congrua confiniorum loca praesidiis, tunc Yspaniam, quam maximo poterat belli apparatu aggreditur, saltuque Pyrenaei superato, omnibus quae adierat oppidis atque castellis in deditionem acceptis, salvo et incolumi exercitu revertitur, praeter quod in ipso Pyrenaei jugo Wasconicam perfidiam parumper in redeundo contigit experiri. Nam cum agmine longo, ut loci et angustiarum situs permittebat, porrectus iret exercitus, Wascones in summi montis vertice positis insidiis (est enim locus ex opacitate silvarum, quarum ibi [Col. 1419C] maxima est copia, insidiis ponendis opportunus), extremam impedimentorum partem, et eos qui novissimi agminis incedentes subsidio, praecedentes tuebantur, desuper incursantes in subjectam vallem dejiciunt, consertoque cum eis praelio, usque ad unum omnes interficiunt, ac direptis impedimentis, noctis beneficio, quae jam instabat, protecti, summa cum celeritate in diversa disperguntur. Adjuvabat in hoc facto Wascones levitas armorum, et loci in quo res gerebatur, situs: e contra Francos et armorum gravitas et loci iniquitas per omnia Wasconibus reddidit impares. In quo praelio Eggiardus regiae mensae praepositus, Anselmus comes palatii cum aliis compluribus interficiuntur. Carolus quoque reversus cum suo exercitu,] Franci vero conglobati in unum persecuti sunt Saxones usque ad flumen, cui nomen est Calerna. Quod cum comperissent Saxones, conversi sunt ad eos in praelio, et ceciderunt ex parte Saxonum plurimi, caeteri vero fugerunt et [Col. 1419D] acceperunt spolia eorum. Et in alio anno perrexit iterum Carolus rex cum exercitu in Spania, et venit usque ad civitatem Medinacoeli. Et Saraceni pacificati de trans flumen obsides dederunt. In Spania vero fames magna et mortalitas facta est, et rex sedit in civitate Lionae. Et insequenti anno congregans exercitum magnum, ingressus est in Spania super Navarros, et pervenit usque ad flumen Gaalz, et ipsi Navarri tradiderunt se illi omnes, et accepit obsides tam ingenuos quam et lidos, et divisit ipsam patriam inter episcopos et presbyteros et abbates, ut in ea baptizarent et praedicarent, necnon et Inmidorum [Forte, Winidorum] seu Bascanorum vel paganorum magna multitudo baptizata est. Inde revertens [Col. 1420A] abiit in Italia et dereliquit filios suos in Wormatia Pipinum et Carolum.

Anno 781 Caroli vero anno 13, abiit rex Carolus cum exercitu et ingressus est Italiam, et pervenit usque Romam, et baptizatus est ibi filius ejus qui vocabatur Carlomannus, quem Adrianus papa mutato nomine vocavit Pipinum, et unxit in regem super Italiam, et fratrem ejus Ludovicum super Aquitaniam, et ibi desponsata est Ruotrudis filia regis Caroli Constantino imperatori. Post hoc Carolus rex Roma egressus, iter agens Capuam Campaniae urbem accessit, atque ibi positis castris, bellum Beneventanis, ni dederentur, comminatus est. Praevenit hoc dux gentis Aragisus, filios suos Romaldum et Grimoaldum cum magna pecunia obviam regi mittens. Rogat ut filios suos obsides suscipiat, seque cum gente imperata facturum pollicetur, praeter hoc solum si ipse ad conspectum venire non cogeretur. Rex utilitate gentis magis quam animi ejus obstinatione [Col. 1420B] considerata, et oblatos sibi obsides suscepit, eique ut ad conspectum venire non cogeretur pro magno munere concessit, unoque ex filiis qui minor erat, obsidionis gratia retento, majorem patri remisit, legatisque ob sacramenta fidelitatis a Beneventanis exigenda atque suscipienda cum Aragiso dimissis, Romam rediit. Consumptisque ibi in sanctorum veneratione locorum aliquot diebus, in Gallias revertitur, et habuit colloquium cum Tassilone duce Bajoarico et magno Francorum conventu, id est Magiscampum apud Warmatia habuit civitatem.

Anno 782, anno 14 Caroli regis Benedictus abbas, qui vocatur Vitiche, in loco qui dicitur Anianum ex praecepto supradicti regis Caroli monasterium aedificavit, in quo postea trecentos sub regimine suo monachos habuit, et per ipsius exemplum per totam Gotiam et Aquitaniam monasteria construuntur. In anno supradicto habuit rex conventum magnum exercitus sui in Saxonia ad Lipebrunem, et constituit super eam comites ex nobilissimo genere Saxonum, [Col. 1420C] et cum eos iterum cognovisset a fide dilapsos, et ad debellandum esse adunatos, et quod nonnulli suorum in hac seditione interiissent, rursum abiit in Saxonia, et vastavit eam et ingentem Saxonum turbam atroci confodit gladio.

Anno 783 perrexit rex Carolus in Saxonia cum exercitu magno, et rebellantibus illis commissum est bellum, et ceciderunt ex parte Saxonum multa millia, et iterum bellum commissum est, et pugnaverunt Franci cum Saxonibus, et ceciderunt de parte Saxonum etiam multa millia quam antea, et victor reversus est Carolus in Francia, et in ipso anno fuit aestus tam vehemens, ita ut plurimi homines de ipso calore exspirarent, et insequenti anno Carolus rex perrexit iterum in Saxonia per duas vices.

Anno 785. Carolus rex demoratus est in Saxonia ad Heresburg [c 1Kb] a Natale Domini usque in mense Junio, et aedificavit eam a novo, sed et basilicam ipsam construxit, placitumque habuit ad Partesbrunnam [Col. 1420D] cum Francis et Saxonibus, et tunc demum perrexit trans fluvium Wissara [d 1Kb] et pervenit ad Barduwic. Cumque Saxones se illi dedissent, Christianitatem, quam pridem respuerant, iterum recipiunt, nulloque rebellante, postea rex rediit in domum suam. Widuchint tot malorum auctor ac perfidiae incentor, venit cum sociis suis ad Adiniaco palatio, et ibidem baptizatus est, et rex suscepit eum a fonte, ac donis magnificis honoravit. Eodem anno Gerundenses homines Gerundam civitatem Carolo regi tradiderunt.

Anno 787 rebellare conati sunt quidam comites, nonnulli etiam nobiles ex partibus Austriae, ac conjurantes invicem coegerunt quos potuerunt, ut contra [Col. 1421A] regem insurgerent. Quod factum multos exterruit. Cumque perspicerent quod opus nefandum implere non possent, neque opportunum tempus adesset, exterriti latebras undique quaesivere. Quo comperto, rex jussit eos ad se venire. Praecedenti [a 1Kb] tempore in mense Aprilio in Warmatia synodum episcoporum ac conventum coadunare fecit, ubi decernens quod hi potissime qui in hac conjuratione devicti sunt honore simul ac liminibus privarentur, eos tamen qui innoxii in hac conjuratione seducti sunt, clementer absolvit. Ex hoc anno mense Septembrio apparuerunt acies terribiles in coelo, quales nunquam nostris temporibus nec antea apparuerunt, necnon et signa crucis apparuerunt in vestimentis hominum, et nonnulli sanguinem dixerunt se videre pluere, unde pavor ingens et metus in populo irruit, ac mortalitas magna secuta est.

Anno 787 eclipsin solis facta est hora secunda VI [b 1Kb] Kalendas Octobris, die Dominico. Et in eodem anno [Col. 1421B] venit Carolus rex usque ad terminos Bajoariorum [c 1Kb] cum exercitu, et introivit in ipsam patriam: quod bellum et repente ortum, et celeri fine completum est: quod superbia simul et socordia Tassilonis ducis excitavit, qui hortatu uxoris, quae filia Desiderii regis erat, ac patris exsilium per maritum ulcisci posse putabat, juncto foedere cum Hunis, qui Bajoarii sunt contermini ab oriente, non solum imperata non facere, sed bello regem provocare tentabat: cujus contumacia quia nimia videbatur, animositas regis ferre nequiverat, ac proinde copiis undique contractis, Bajoariam petiturus, ipse ad Lechum amnem cum maximo venit exercitu. Hic fluvius Bajoarios ab Alamannis dividit, cujus in ripa castris collocatis, priusquam provinciam intraret, animum ducis per legatos statuit experiri: sed nec ille pertinaciter agere, vel [quod] sibi vel genti utile erat, supplex se regi permisit, obsides qui imperabantur dedit, inter quos et filium suum Theudonem, data insuper fide cum juramento, quo ab illius potestate [Col. 1421C] ad defensionem, nullo suadente, assentire deberet, sicque bello, quod quasi maximum futurum videbatur, celerrimus est finis impositus. Et in alio anno venit Tassilo ad Carolum regem ad Ingolumhain, et factum est ibi conventum Francorum caeterarumque nationum, quae sub dominatione ejus erant. Et recordantes Franci de pessimis consiliis et machinationibus quas ipse Tassilo et conjux illius cum omnes gentes quae in circuitu Francorum erant, tam Christiani quam pagani, faciebant contra Francos; sed et consiliarii Tassilonis et legatarii ipsius in praesenti adfuerunt, et coram eo ipsum consilium dicebant, et ille nullatenus potuit denegare. Tunc judicaverunt eum morti dignum. Rex autem misericordia motus, noluit eum occidere; sed cum ipsius petitionibus clericum eum fecit, et retrusit in monasterio. Et perrexit rex in Bajoaria ad Raganesburg [d 1Kb] , et ibi venerunt ad eum Bajoarii, et dati sunt regi obsides, et ordinata ipsa patria [e 1Kb] per comites ac regi commissa, [Col. 1421D] reversus est in Francia. Et insequenti anno Carolus rex per Saxoniam pervenit usque ad Sclavos, qui dicuntur Vulsi, proprie vero, id est sua locutione Vuelatabi dicuntur [f 1Kb] , et venerunt reges terrae illius cum rege eorum Tranuito [g 1Kb] ei obviam, et petita pace, tradiderunt terras illas universas sub dominatione ejus, et seipsis traditis, rex reversus est in Francia, et in alio anno habuit rex conventum in Wormatia, non tamen Magis campum [h 1Kb] . Et ipso anno transiit sine hoste.

Anno 791 abiit rex in Wormatia et ibi celebravit Pascha. Et revertente anno, eo tempore quo solent [Col. 1422A] reges ad bella procedere, movit exercitum innumerabilem, et abiit contra superbissimam gentem Avarorum, divisitque exercitum in tres partes, et introivit ipse per Bajoriam in fines Hunorum ex meridiana parte Danubii, et de alia parte Danubii alius exercitus introivit Rubuariorum et Fresionum et Saxonum cum Toringis; sed et navales hostes per Danubium, ut ex utraque parte rex potestatem potuisset habere cum exercitu suo, et sic introivit in terram illam, isti hinc et illi inde. Medius autem exercitus navalis, et exterruit eos Dominus in conspectu ejus, ita ut nullus ei resistere auderet. Sed ubique aut fossatum aut aliquam firmitatem, sive in montibus, aut in flumina, aut in silvis factum habuerunt, statim ut ipse aut exercitus ejus advenit, continuo ad se tradiderunt, aut occisi sunt, aut per fugam dilapsi. Sed et ille alius exercitus, quem Pipinus filius ejus in Italia transmisit, introivit Illyricum, et fecerunt ibi similiter, vastantes et incendentes terram illam, sicut [Col. 1422B] rex fecit cum exercitu suo ubi ipse erat. Cum autem vidisset rex Carolus quod nullus ei de parte Avarorum resistere ausus esset aut suis, circuivit terram illam per dies quinquaginta duos, incendendo et vastando terram illam: sed et praedam sine mensura et numero, et captivos viros, et mulieres, et parvulos, innumerabilem multitudinem exinde tulerunt. Et Carolus rex rediit in Bajoaria, ibique hiemavit Philopia [i 1Kb] . Maximum omnium, quae ab illo gesta sunt bellorum, praeter Saxonicum, huic bello successit. Illud videlicet quod contra Avaros sive Hunos susceptum est: quod ille et animosius quam caetera, et longe majori apparatu administravit. Unam tamen per se in Pannonia, nam hanc provinciam ea gens tunc incolebat, expeditionem, caetera filio suo Pipino ac praefectis provinciarum, comitibus etiam atque legatis perficienda commisit. Quod cum ab his strenuissime fuisset administratum, octavo tandem anno completum est. Quot praelia in eo gesta, quantum sanguinis effusum sit, testatur vacua omni habitatore [Col. 1422C] Pannonia, et locus in quo regia Kacani erat ita desertus, ut ne vestigium quidem in eo humanae habitationis appareat. Tota in hoc bello nobilitas Hunorum periit, tota gloria decidit, omnis pecunia, et congesti ex longo tempore thesauri direpti sunt. Neque ullum bellum contra Francos exortum humana potest memoria recordari, quo illi magis ditati et opibus aucti sunt: quippe cum usque in id temporis pene pauperes viderentur, tantum auri et argenti in regia aula repertum, tot spolia pretiosa in praeliis sublata, ut merito credi possit, hoc Francos Hunis juste eripuisse, quod Huni prius aliis gentibus injuste eripuerunt. Duo tantum ex proceribus Francorum eo bello perierunt, Erigus dux Forjuliensis in Liburnia juxta Tarsaticam maritimam civitatem insidiis oppidanorum interceptus, et Geroldus Bajoariae praefectus in Pannonia, cum contra Hunos praeliaturus aciem strueret, incertum a quo, cum duobus tantum, qui eum obequitantem ac singulos hortantem [Col. 1422D] comitabantur, interfectus est. Caeterum incruentum pene Francis hoc bellum fuit, et prosperum exitum habuit, tametsi diutius sui magnitudine traheretur. Post quod et Saxonicum suae prolixitati convenientem finem accepit.

Anno 792 resedit Carolus rex in Bajoaria, et apud Raganesburg celebravit Pascha; sed appropinquante aestivo tempore Saxones aestimantes quod Avarorum gens se vindicare voluisset, hoc quod in corde eorum dudum latebat, manifestissime ostenditur, quasi canis qui revertitur ad vomitum suum, sic reversi sunt ad paganismum suum, quem pridem respuerant, [Col. 1423A] relinquentes iterum Christianitatem, conjungentes se cum paganis qui in circuitu eorum erant. Sed et legatos ad Avaros transmittentes, conati sunt rebellare in primis contra Deum, deinde contra regem, ecclesiasque quae in finibus eorum erant incendentes vastabant, rejicientes episcopos et presbyteros qui supererant [Forte, super eos erant], et aliquos ex eis comprehensos occiderunt, et plenissime ad culturam idolorum conversi sunt. Et in ipso anno ventum est consilium pessimum, quod Pippinus filius regis ex concubina Hilmitrude nomine genitus, contra regis vitam et filiorum ejus qui ex legitima geniti sunt, voluit regem et ipsos occidere, et ipse pro eo quasi Abimelech in diebus Judicum Israel regnare, qui occidit fratres suos LXX viros super unam petram, et regnavit pro Gedeone patre suo, cum malitia tamen et odio. Sed cum cognovisset rex consilium Pipini et eorum qui cum ipsis erant, coadunavit conventum Francorum, et aliorum fidelium suorum ad Raganesburg, ibique universus populus qui cum rege [Col. 1423B] erant, judicaverunt ipsum Pipinum et eos qui ei consenserant, ut simul haereditate et vita privarentur, et ita de aliquibus adimpletum est. Nam de Pipino filio suo, quia noluit rex ut occideretur, judicaverunt ut ad servitium inclinari debuisset; quod ita factum est, et misit eum jam clericum in monasterio, et ibidem iterum moratus est.

Anno 793, ipsa hieme, iterum fecit rex Carolus conventum apud Raganesburg; et cum cognovisset fideles suos episcopos, abbates et comites, qui cum ipso ibi aderant et reliquum populum fidelem, qui cum Pipino in ipso consilio pessimo non fuissent, multipliciter eos honoravit in auro et argento, et serico, et donis plurimis; et in ipsa hieme transmisit rex Carolus duos filios suos Pipinum et Ludovicum cum exercitu magno in terra Beneventana, et facta est ibi fames valida super populum et super exercitum qui advenerat, ita ut aliquanti nec ipsa quadragesima se ab esu carnium abstinere potuissent. Sed [Col. 1423C] et fames validissima in Italia et Burgundia, et per aliqua loca in Francia incumbebat, necnon in Gotia, et in Provincia talis, ut multi ex ipsa fame mortui essent. Rex vero Carolus cum apud Raganesburg iterum celebrasset Pascha, et in aestivo tempore voluisset cum navibus venire in Francia, jussit fossatum magnum facere inter duo flumina, id est inter Alimonia et Ratanza [a 1Kb] , ibique multum demoratus est. His temporibus regnabat in Spania Exam filius Abderaman Abinmavia. Iste Abinmavia debellavit Jussefibin, et occidit eum et filios ejus, regnavitque pro eo in Spania annis 33 et menses 4. Hic crudelior omnibus regibus Saracenorum fuit, qui ante eum fuerunt in Spania. Diversis cruciatibus interemit innumerabiles Saracenos et Mauros. Filium quoque patris sui fratrem suum, truncatis manibus et pedibus, igni cremari jussit. Christianos in Spania et Judaeos in tantum tributa exigendo oppressit, ut filios suos et filias suas venderent [b 1Kb] , et pauci relicti penuria afficerentur, et per pressuram ipsius tota Spania conturbata [Col. 1423D] et depopulata est. Mortuus est autem Abinmavia, et regnavit Exam filius ejus pro eo, fecitque malum sicut pater ejus. Iste audiens quod rex Carolus partibus Auvarorum perrexisset, et aestimans quod Auvari contra regem fortiter dimicassent, et ob hanc causam in Franciam reverti non licuisset, misit Abdelmec [c 1Kb] unum ex principibus suis cum exercitu magno Saracenorum ad vastandum Gallias; qui venientes Narbonam, suburbia ejus igne succenderunt multosque Christianos, ac praeda magna capta, ad urbem Carcassonam pergere volentes, obviam eis exiit Willelmus quondam comes, aliique comites Francorum cum eo, commiseruntque praelim super fluvium Oliveio, ingravatumque est praelium nimis, ceciditque maxima pars in illa die ex [Col. 1424A] populo Christiano. Willelmus autem pugnavit fortiter in die illa: videns vero quod sufferre eos non posset, quia socii ejus dimiserunt eum fugientes, divertit ab eis. Saraceni vero collecta spolia, reversi sunt in Spaniam. Rex autem Carolus, Christo adjuvante, de eodem loco ubi fossatum fieri jussit, navigio pervenit ad Francofurt, et ibi ipsa hieme resedit.

Anno 794 rex Carolus apud villam Francofurt celebravit Pascha. Anno autem 26 regni sui pervenit ad aures piissimi principis ac orthodoxi Caroli quod Helefantus Toletanae sedis episcopus cum alio episcopo sedis Orgelletanae, Felice nomine seu infelice in dictis; qui uterque asserebant dicentes, quod Dominus noster Jesus Christus, in quantum ex Patre est ineffabiliter ante saecula genitus, vere sit Filius Dei, et in quantum ex Maria semper virgine carnem assumere dignatus est, non verus, sed adoptivus filius, perverso ausi sunt ore proferre. Quo audito, jam dictus princeps ad sedem apostolicam, Adrianoque [Col. 1424B] papae urbis Romae missos dirigit, ac super praefatam haeresim praedictum pontificem consulens, ex omni imperio suo vel regno per diversas provincias regni sui subjectas, zelo fidei succensus, summa cum celeritate praecurrentia multitudo antistitum, sacris obtemperando praeceptis, in uno collegio aggregando convenit apud villam, quae dicitur Francofurt, ubi universali synodo congregata, cum missis domni apostolici Adriani papae, seu patriarcha Aquileiensi Paulo archiepiscopo, seu Petro Mediolanensi archiepiscopo, seu etiam Italiae, Galliae, Gotiae, Aquitaniae, Galleciae, sicut supra dictum est, episcopis, abbatibus, monachis, presbyteris, diaconibus, subdiaconibus, inter quos etiam venerabilis ac sanctissimus abbas Benedictus qui vocatur Vitiza, monasterii Anianensis a partibus Gotiae, et religiosos monachos, Bede, Ardo qui et Smaragdus, seu cunctis fratribus suis discipulis. Hi sunt Ingeila, Aimo, Rabanus, Georgius cum caeteris fratribus cunctoque clero devotoque [Col. 1424C] populo pariter aggregato. (Hoc tempore floruit Ardo magister qui et Smaragdus.) Quadam die residentibus cunctis in aula palatii, assistentibus in modum coronae presbyteris et diaconibus, necnon et universo clero, in praesentia praedicti principis allata est epistola missa ab Helefanto, auctore negotii in urbe, Toletanae sedis antistite, Spalensis finitimi, adjuncto ei socio Felice Orgelletanae sedis praesule. Cumque jubente rege publica voce recitata fuisset, statim surgens venerabilis princeps de sella regia, stetit supra gradum; allocutus est de causa fidei prolixo sermone, et adjecit: Quid vobis videtur? ab anno prorsus praeterito, et ex quo coepit hujus pestis insania, tumescente perfidia, sulcus ebullire, non parvus in his regionibus, licet in extremis finibus regni nostri, error inolevit, quem censura fidei necesse est omnibus resecare. Cum imprecata et concessa esset morosa oblatio per dies aliquot, placuit ejus mansuetudini ut unusquisque quidquid ingenii captus rectius sentire potuisset, per sacras syllabas die statuto [Col. 1424D] ejus clementiae oblatum sui pectoris fidei munus ferculo mentis vivacitatem deferret, ubi post multum diutinumque tractatum, Novoque ac Veteri Testamento perlecto, ac orthodoxorum Patrum dogma percurrentes, earumque doctrinam sequentes, omnes suprascripti sanctissimi Patres atque universalis synodus impiam haeresim una voce respuerunt atque contradixerunt, hancque haeresim funditus a sancta Ecclesia eradicandam statuerunt, dicentes: Dei Filius hominis factus est filius, natus est secundum veritatem naturae ex Deo Dei Filius, secundum veritatem naturae ex homine hominis filius, ut veritas geniti non adoptionem, non appellationem, sed in utraque nativitate filii nomen nascendo haberet, et esset verus Deus et verus homo, unus Filius proprius [Col. 1425A] ex utraque natura, non adoptivus; quia impium et profanum est Deo Patri aeterno, Filium coaeternum et proprium dici et adoptivum, sed verum et proprium, sicut supra dictum est, ex utraque natura et credi et praedicari debere. Omnium autem haereticorum perversa dogmata cum auctoribus et sequacibus eorum aeterno anathemate percelli judicaverunt, Helefantum vero et Felicem novos hostes Ecclesiae se veternosa fece polluentes, nisi ab hac stultitia resipiscant, et perfectae fidei satisfactione, lamentis sese abluant poenitentiae, se indignos et ingratos una cum eorum sequacibus a consortio catholicorum perpetua animadversione et admirare [Forte, abjuratione] decernunt, et a gremio orthodoxae Ecclesiae censuerunt alienos.

Allata est etiam in eadem synodo quaestio de nova Graecorum synodo, quam de adorandis sanctorum imaginibus Constantinopolim fecerant, in qua scriptum habebatur. Ut qui imaginibus sanctorum ita [Col. 1425B] ut deificae Trinitati servitia aut adorationem non impenderent, anathema judicarentur. Quae perlecta in praedicto consilio, omnes supradicti sanctissimi Patres universali concilio et servitutem renuerunt et contempserunt atque consentientes condemnaverunt. Placuit etiam universali concilio ut ob reverentiam sancti apostolici Adriani papae urbis Romae, scripta mitterentur, per omnia juris privilegio reservato summo pontifici, ut dudum sancti Patres beato Silvestro papae urbis Romae ex Nicaeno concilio post damnationem Arii vel omnium haereticorum scripta miserant. Qui praefatus papa, iterum concilio congregato episcoporum totius Ecclesiae Romanorum, Helefantum et Felicem totius perfidiae arches et sequaces eorum, ut supra sanctum concilium, pari modo condemnant, et hanc haeresim funditus a sancta Ecclesia eradicare judicant. Misit etiam epistolam omnibus episcopis vel Ecclesiis partibus Hispaniae sive Galliciae consolatoriam, quam qui legerit et crediderit, ad fidei tramitem peragendum ex Novo et [Col. 1425C] Veteri Testamento per omnia inveniet sufficienter refertam. Et rex Carolus inde iterum perrexit in Saxonia, et Saxones venerunt ei obviam ad Heresburg, promittentes iterum Christianitatem, et jurantes, quod saepe fecerunt, et dedit eis presbyteros, et ipse rediit in Francia, et sedit apud Aquis palatium.

Anno 795 rex Carolus apud Aquis palatium celebravit Pascha, et infidelitas unde consueverat a parte Saxonorum exorta est, quia dominus rex super alias gentes venire volens [a 1Kb] , nec ipsi ad eum pleniter venerunt, nec ei solatium, ut eis ipse jusserat, transmiserunt. Tunc iterum cognita infidelitate eorum, rex cum exercitu suo veniens, alii pacifici ei obviam venientes ex parte Saxonorum, et cum eo in solatio suo ipsum iter [b 1Kb] expleverunt, et cum ipse cum exercitu suo ad Albia pervenisset, alii circa Paludes, et in Vuacmodingas ad eum pleniter non venerunt. Dominus rex tamen recedens apud Bardunuil [c 1Kb] tantam [Col. 1425D] multitudinem obsidum inde tulit, quantum nunquam diebus suis aut in diebus patris, aut in diebus regum Francorum inde aliquando tulerunt. Sed et tunc omnes ad eum venientes, excepto his quos supra commemoravimus, et hi qui trans Albiam erant, ipsi ad eum pleniter non venerunt, eo quod vassum domini regis Viudin [d 1Kb] regem Adotritarum occiderunt. Ideo non credebant quod in gratia ejus pervenire potuissent. Caeteri autem omnes pacifici venerunt [Col. 1426A] et jussionem suam promittentes implere, et ita dominus rex iterum credens eis nullumque interficiens, fidem suam servando. Tunc ad Aquis palatium de terra Auvarorum regulus quidam Thodanus [e 1Kb] ad dominum regem veniens cum comitibus suis. Quem rex honorifice suscepit, et baptizari jussit, et eos qui cum ipso venerunt; cum magno honore et donis eum remeare fecit ad propria. Et in eo anno a parte Auvarorum venerunt thesauri magna multitudo, pro quibus rex omnipotens regi gratias agens, distribuitque ipsum thesaurum inter ecclesias et episcopos, seu abbates et comites, necnon et universos fideles suos de eodem thesauro mirifice honoravit, et in ipsa hieme, id est VIII Kal. Januarii sanctae memoriae dominus Adrianus summus pontifex Romanae Ecclesiae obiit, pro quo rex piissimus Carolus orationes per universum populum Christianum infra terminos suos fieri rogavit, et eleemosyna sua pro eo multipliciter transmisit. Et epitaphium aureis litteris in [Col. 1426B] marmore conscriptum jussit in Francia fieri, ut eum partibus Romae transmitteret, ad sepulcrum summi pontificis Adriani.

Anno 796, aestatis tempore, misit filium suum Pippinum rex Carolus cum suis, quos in Italia habebat Francos, Langobardos et Bagoarios, cum aliqua parte Alamannorum [f 1Kb] in finibus Auvarorum. Et venit Pippinus cum exercitu suo, vel cum omnibus illis quos pater ejus miserat ei in auxilium; et transito Danubio fluvio, pervenit ad locum ubi reges Auvarorum cum principibus suis sedere consueti sunt, quem in nostra lingua Rinno [g 1Kb] nominant: et inde tulit thesauros Auvarorum, et cum multis captis pervenit in Francia, et in ipsa aestate rex Carolus demoratus est in Saxonia cum duobus filiis suis Carolo et Ludovico, et circuivit terram Saxonorum ubi rebelles fuerunt, incendendo et vastando omnia, et praedam innumerabilem, viros et mulieres, et parvulos captivos duxit secum in Francia. Tertium [h 1Kb] vero exercitum in eadem aestate transmisit, filiosque suos [Col. 1426C] in Spania in fines Saracenorum cum principibus suis, qui et ipsi fecerunt similiter, vastaverunt terram illam et redierunt cum pace ad regem Carolum Aquis palatium. Nam ibi firmaverat sedem suam atque aedificavit ecclesiam suam mirae magnitudinis in honore sanctae Mariae perpetuae virginis genitricis Dei, cujus portas et cancella [i 1Kb] fecit aerea, et cum magna diligentia et honore, ut decebat, in caeteris ornamentis ipsam basilicam composuit, auroque et argento et luminaribus adornavit. Ad cujus structuram cum columnas et marmora aliunde habere non poterat, Roma atque Ravenna devehenda curavit. Fecit autem ibi et palatium quod nominavit Lateranis, et collectis thesauris suis de regnis singulis, in Aquis adduci praecepit. Fecit autem et opera multa et magna in eodem loco.

Anno 797, anno 30 Caroli regis, introivit rex praefatus cum exercitu suo in Saxonia, et pervenit ad pagum qui dicitur Vudmodi, ubi firmitas eorum [Col. 1426D] facta erat, et ipsa firmitate interrupta, introivit cum exercitu suo in pagum illum, vastavitque et incendit eum, et tunc denuo [j 1Kb] venerunt ad eum Saxones de universis finibus et angulis ubi habitabant, et tulit inde obsides quos voluit, et de Frisionibus similiter, et sic reversus est in Francia. Et post aliquantas hebdomadas iterum introivit in Saxonia, et ibi habitavit ipsa hieme, et fecit sedem suam juxta locum ubi Timella fuit in hujus saraca, quae etiam Heristelli [Col. 1427A] appellavit, eo quod ab exercitu suo fuerunt constructae ipsae mansiones ubi habitabant. Et in ipsa hieme resedit, et ibi celebravit Pascha; et in ipsa aestate pervenit cum exercitu suo ad Bardunhuinc, et illi omnes se tradiderunt in manu ejus, et tulit inde obsides quos voluit, et interim congregati sunt Sclavi nostri qui dicuntur Abodriti cum missis domini regis ad illos Saxones, congregaverunt se in unum et commiserunt praelium, cecideruntque ex parte Saxonum ipsa die duo millia DCCC; et inde rex remeavit in Francia ad Aquis palatium sedem suam, et ibi hiemavit.

Anno 799 rex Carolus apud Aquis palatium celebravit Pascha. Post obitum vero Adriani papae successit Leo in apostolatum, natus Romae ex patre Asupio, matre Helisabeth [a 1Kb] , qui sedit annos 22 et menses 3. Hic fuit amator ecclesiarum et acris ingenii homo. Hunc Romani voluerunt occidere, et in ipsa Litania majore quod est VII Kalendas Madii insiluerunt in eo subito, captumque linguam ejus absciderunt, [Col. 1427B] et conati [b 1Kb] sunt oculos ejus abstrahere, et in custodia miserunt, inde per fugam nocte lapsus ad missos gloriosi praefati principis Caroli, qui tunc apud basilicam beati Petri erant, Hunerondum scilicet abbatem, et Hivinegisum Spolitanum ducem pervenit, qui ab eis Spolicium deductus est. Carolus autem rex tunc erat apud Saxoniam in loco qui appellatur ad Partesburna, ibique ad eum Leo praedictus papa urbis Romae deductus est, quem rex cum summo honore suscepit, et multis donis eum honoravit, et postea cum pace et honore magno ipsum papam remisit ad propriam sedem, et missi regis deduxerunt eum honorifice et eos qui mortis ejus consiliarii fuerant transmiserunt ad regem. Rex autem misit eos in exsilio.

Anno 800 Carolus rex congregavit optimates suos, et synodum habuit apud Maguntiam cum conventu episcoporum vel abbatum, et cum cognovisset per omnes fines suos habere pacem, recordatus est de [Col. 1427C] injuria quam Romani apostolico Leoni fecerant, et erexit faciem suam ut iret partibus Romae; quod ita et fecit. Cum autem Romae propinquaret, occurrit ei Leo papa et Romani principes cum eo apud Numentum, duodecimo ab Urbe lapide. Cum pervenisset autem Romam rex praedictus VIII Kalendas Decembris, post octo vero dies, concione cum Romanis habita, causam adventus sui omnibus patefecit, fecitque conventum maximum episcoporum seu abbatum cum presbyteris et diaconibus, et comitibus, seu reliquo populo Christiano: et ibi venerunt in praesentia qui ipsum apostolicum condemnare voluerunt. Qui postquam nullus probator criminum inventus est, praefatus papa nullo judicante, sed sua spontanea voluntate coram omni populo in basilica beati Petri apostoli Evangelium portans, ambonem conscendens, invocatoque sanctae Trinitatis nomine, cum jurejurando ab objectis criminibus se purgavit, et ipsa sacramenta [Col. 1427D] expleta, omnes episcopi cum universo clero seu praefato rege devotoque populo Christiano hymnum Te Deum laudamus decantaverunt. Quo expleto, ipse rex cum universo populo laudes Deo dabant, quia apostolicum Leonem sanum in corpore et in anima custoditum habere meruerunt.

Anno 801, cum apud Romam moraretur rex Carolus, Zacharias presbyter, quem antea rex cum multis donariis ad sepulcrum Dominicum vel per alia loca sancta miserat illis partibus, duobus monachis de Hierosolyma a patriarcha directis ad regem, Romam venerunt: qui benedictionis causa claves sepulcri Dominici ac loci Calvaria, claves etiam civitatis et montis Sion, cum vexillo crucis detulerunt. Quo rex accepto, Dominum benedixit, ac remuneratos multis muneribus Hierosolymam remisit. Ipse [Col. 1428A] vero rex die sacratissima natalis Domini cum ad missam ante confessionem beati Petri apostoli ab oratione consurgeret, Leo papa cum consilio omnium episcoporum sive sacerdotum, seu senatu Francorum, necnon et Romanorum, coronam auream capiti ejus imposuit, adjuncto etiam Romano populo, acclamant: CAROLO AUGUSTO A DEO CORONATO, MAGNO ET PACIFICO IMPERATORI ROMANORUM, VITA ET VICTORIA. Post laudes vero a plebe decantatas et ab apostolico, more antiquorum principum, adoratus est. Nam et hoc nutu Dei factum est; cum enim apud Romam tunc praefatus imperator moraretur, delati quidam sunt ad eum, dicentes quod apud Graecos nomen imperatoris cessasset, et finem apud eos nomen imperii teneret. Herena nomine, quae filium suum imperatorem fraude captum, oculos eruit, et sibi nomen imperii usurpavit, ut Atalia in libro Regum legitur fecisse. Audito Leo papa et omnis conventus episcoporum et sacerdotum seu abbatum, et senatus Francorum, [Col. 1428B] et omnes majores natu Romanorum, cum reliquo Christiano populo consilium habuerunt ut ipsum Carolum regem Francorum imperatorem nominare deberent, qui Romam matrem imperii tenebat, ubi semper Caesares et imperatores sedere soliti fuerant, et ne pagani insultarent Christianis, si imperatoris nomen apud Christianos cessasset. Ideo justum visum est omnibus ut praedictus rex cum Dei adjutorio, et universo Christiano populo petente, ipsum nomen imperatoris haberet: quorum petitionem ipse rex Carolus negare noluit, sed cum omni humilitate subjectus Deo, et petitione sacerdotum universalique populo Christiano in ipsa nativitate Domini nostri Jesu Christi cum consecratione domini Leonis papae suscepit, sicut supradictum est, et in primis omnium postquam imperator exstitit, studuit ut ipsam Romanam Ecclesiam de ea discordia quam habuerant Romani cum apostolico Leone, ad pacem et concordiam revocaret. Deinde reversus est in Francia ad Aquis sedem regiam. Magnificatus est [Col. 1428C] autem imperator Carolus super omnes reges Francorum qui ante eum fuerunt, divitiis et gloria, honore et nomine. Iste primus ex genere Francorum imperator exstitit.

Anno 802 recordatus est piissimus Carolus imperator misericordiae suae, de pauperibus qui in universo imperio erant, et justitias pleniter habere non poterant. Noluit de infra palatio pauperibus vassos suos trasmittere, ad justitias faciendum propter munera; sed elegit in regno suo archiepiscopos, et reliquos episcopos, et abbates, cum ducibus et comitibus, qui opus non habebant super innocentes munera accipere, et ipsos misit per universum regnum, ut ecclesiis, viduis, orphanis, et pauperibus, et cuncto populo justitiam facerent, et mense Octobrio congregavit universam synodum in Aquis, et ibi fecit episcopis cum presbyteris seu diaconibus relegi universos canones, quos sancta synodus praecepit, et decreta pontificum, et pleniter jussit eos tradi coram [Col. 1428D] omnibus episcopis presbyteris, et diaconibus. Similiter in sancta synodo congregavit universos abbates et monachos qui ibi aderant, et ipsi inter se conventum fecerunt, et legerunt regulam sancti Patris Benedicti, et tradiderunt eam sapientes in conspectu abbatum et monachorum; et tunc jussio generaliter super omnes episcopos, abbates, presbyteros, diacones, seu universo choro clericorum facta est, ut unusquisque in loco suo juxta constitutionem sanctorum Patrum sive in episcopatibus sive in monasteriis, aut per universas ecclesias, ita ut canonici juxta canones viverent, et quidquid in clero aut in populo de culpis aut negligentiis apparuerit, juxta canonum auctoritatem emendassent, et quidquid in monasteriis seu in monachis contra regulam sancti Benedicti factum fuisset, hoc juxta regulam ejusdem emendare fecissent. [Col. 1429A] Mandavit autem ut unusquisque episcopus in omni regno vel imperio suo, ipsi cum presbyteris suis officium, sicut psallit Ecclesia Romana, facerent. Nam et scholas suas cantorum in loca congrua construi praecepit. Similiter et in monasteriis sancti Benedicti servantibus regulam, ut officium ipsius facerent, sicut regula docet. Ipse vero imperator interim ut ipsum synodum factum est [a 1Kb] , congregavit duces, comites reliquumque populum Christianum cum legislatoribus, et fecit omnes leges regni sui tradere et emendare, et emendandam legem ubicunque necesse fuerit, scribere. Judices vero per scriptum judicassent, et munera non accepissent; sed omnes homines pauperes et divites in regno suo justitiam haberent.

Anno 803 Carolus imperator celebravit Pascha apud Aquis palatium, et conventum habuit apud Maguntiam, et ipso anno sine hoste stetit. His diebus in Spania super Saracenos regnavit Abulaz filius [Col. 1429B] Axam. Mortuo enim Axa, hic Abulaz filius ejus suscepit regnum, fecitque malum sicut fecerat pater ejus et avus. Eo regnante in Spania, misit Carolus imperator Ludovicum filium suum regem Aquitaniae, ad obsidendam et capiendam civitatem Barchinonam. Qui congregato exercitu ex Aquitania, Wasconia, necnon de Burgundia, Provincia et Gotia, misit eos ante se ad obsidionem civitatis. Qui abeuntes, circumdedit exercitus civitatem, et obsederunt mensibus septem, capieruntque regem civitatis illius nomine Sathon. Cumque panes defecissent in civitate, et jam capienda esset civitas, miserunt ad Ludovicum regem, ut veniret Barchinonam, quia jam capienda erat civitas, ut cum capta fuisset, nomini ejus ascriberetur victoria. Venit autem praefatus Ludovicus ad civitatem, et tradita est civitas in manu ejus, constituitque illic custodia et armamenta, regem vero civitatis illius Sathon vinctum compedibus misit ad patrem suum Carolum imperatorem in Francia. Ipse vero in pace et triumpho reversus est ad propria.

[Col. 1429C] Anno 805 Carolus imperator misit filium suum Carolum regem cum exercitu magno ad Euhuvidines [b 1Kb] , et alium exercitum cum Aulfo et Vuerinario, id est cum Bajoariis. Tertium vero transmisit cum Saxonibus super Huvernofelda et de Melchion [c 1Kb] , et ibi pugnaverunt contra regem eorum nomine Semela et vicerunt eum, et ille dedit duos filios pro fidelitate, et tunc perrexerunt super Fergunna, et venerunt ad fluvium qui vocatur Araga [d 1Kb] illi tres hostes insimul. Et inde venerunt ad Camburg, qui et vastaverunt regionem illam in circuitu Albiae. Et postea cum victoria reversus est Carolus rex ad patrem suum in Francia. Quartus vero exercitus cum classe magna navium perrexit in Albia, et pervenit ad Magedoburg, et ibi vastaverunt regionem Genevara [e 1Kb] . Postea reversi sunt in patriam suam.

Anno 806. In isto anno Willelmus quondam comes ad Anianum monasterium, qui est constructus in honore Domini ac Salvatoris nostri Jesu Christi et gloriosae [Col. 1429D] matris ejus semper virginis, pervenit, cum omnibus muneribus auri argentique, ac pretiosarum vestium. Illo se tradidit Christo omni vitae suae tempore serviturum. Nec mora in deponendo comam fieri passus est, quin potius die natalis apostolorum Petri et Pauli, auro textis depositis vestibus, Christicolarum habuit habitum, seseque Christicolarum adscisci numero quantocius congaudens efficitur. Et in eodem anno Carolus imperator celebravit Pascha ad Neumaga, et misit filium suum Carolum regem super Duringa [f 1Kb] ad locum qui vocatur Walada [g 1Kb] , ibique habuit conventum magnum, et inde [Col. 1430A] misit scarras suas ultra Albiam. Ipse vero movit exercitum suum ultra Sala super Huverenaveldo [h 1Kb] , et tum fuit interfectus Melito [i 1Kb] rex superbus, qui regnabat in Siurbis, et postea remeavit Albia, et vastavit regiones illas, et civitates eorum destruxit. Et caeteri reges ipsorum venerunt ad eum, et promiserunt se servituri domno et pio imperatori, tradideruntque obsides sicut ille volebat. Et mandavit eis rex Carolus aedificare civitates duas, unam ad aquilonem partem Albiae contra Magadaburg, alteram vero in orientalem partem Sala, ad locum qui vocatur Balla [j 1Kb] ; deinde reversus est ad patrem suum in Francia. His diebus Albinus qui et Alcuinus diaconus in Francia claruit.

Anno 807 Carolus imperator perrexit ad Ingelanheim palatium, et ibi habuit conventum cum episcopis et comitibus vel aliis fidelibus, et mandavit eis ut justitias facerent in regno ejus. Postea dedit eis licentiam ad propria remeare, et quietos sedere, et [Col. 1430B] ut Deo gratias agerent ad pacem et concordiam ipsorum, et illum annum stetit sine hoste.

Anno 808 Carolus imperator misit filium suum Carolum in Saxonia ultra Albia, ad illos Sclavos qui vocantur Linai, et vastavit maximam partem regionis ipsius; sed et aliqui ex nostra parte ibidem ceciderunt. Ultimum contra Nordomannos qui Dani vocantur, primo piraticam exercentes, deinde majori classe littora Galliae atque Germaniae vastantes, bellum susceptum est; quorum rex Godofridus, adeo vana spe inflatus erat, ut sibi totius Germaniae promitteret potestatem, Frisiam quoque atque Saxoniam haud aliter atque suas provincias aestimabat. Jam Abodritos vicinos suos in suam ditionem redegerat, jam eos sibi vectigales fecerat; jactabat etiam se bene Aquisgrani, ubi regis comitatus erat, cum maximis copiis adventurum, nec dictis ejus quam vanissimis omnino fides abnuebatur: quin potius putaretur tale aliquid inchoaturus, nisi festinata morte praeventus fuisset, nam a proprio satellite interfectus [Col. 1430C] et suae vitae et belli a se inchoati finem acceleravit.

Anno 809 Carolus imperator sedit apud Aquis palatium, et in illa aestate misit scarras suas ad marchias, et aliqui de illis Saxones venerunt ultra Albiam, et fregerunt unam civitatem cum nostris Huninidis [k 1Kb] qui appellantur Semeldinc, Connoburg.

Anno 810, aestatis tempore Carolus imperator cum filio suo Carolo rege, ultra Rhenum fluvium super Saxoniam perrexit ad locum qui vocatur Ferdia, et in ipsa aestate mortuus est Pipinus rex Langobardorum, filius Caroli imperatoris; Carolus autem constituit Bernardum, filium Pipini, regem super Italiam in loco patris sui.

Anno 811 misit Carolus imperator exercitum Francorum et Saxonorum ultra Albiam ad illos Sclavos qui nominantur Lanai et Bethenzr [l 1Kb] , et vastaverunt regiones illas, et aedificaverunt castellum qui dicitur Abochi. Fuit quoque occisio magna Normannorum. Eodem anno obiit Carolus rex, filius Caroli Magni [Col. 1430D] imperatoris.

Anno 812 misit Carolus imperator tres scarras ad illos Sclavos qui dicuntur Huvilti. Unus exercitus venit cum eis super Abodoritos, et duo venerunt obviam ei ad illa marchia. Sed et illi Wilti dextras dederunt, et obsides obtulerunt, et promiserunt se dare partibus imperatoris Caroli, et postea reversus est populus ad propria.

Hactenus primus auctor; quae vero sequuntur addita videntur ab aliquo monacho Anianensi, qui hoc opus continuavit, ac primo amplissimum excerptum subjicit ex Vita Caroli Magni auctore Eginardo, quae [Col. 1431A] edita est a Chesnio tom. II, p. 99 [a 1Kb] ab his scilicet verbis: Haec sunt bella quae rex potentissimus per annos 47, etc., usque ad paginam 103. Paginae tamen 100 lin. 17, post haec verba: Tali monitione prohibuit, haec inseruntur: Fecit idem a parte meridiana prope littore maris in comitatu Magdalonense [ecclesiam] in honore Domini nostri Jesu Christi, seu perpetuae virginis genitricis Dei Mariae, cujus basilicas composuit, auroque et argento adornavit, ad cujus structuram cum columnas et marmora habere non posset, Nemauso civitate cum magna diligentia adduci praecepit, et collectis thesauris suis de regnis singulis, in Aniano monasterio adduci praecepit, necnon lignis tres cruces Dominicas, et opera multa et magna in eodem loco composuit.

Anno 813 ab incarnatione Domini, Caroli autem imperatoris anno 46, sedit piissimus imperator apud Aquis palatium, et habuit ibi concilium magnum cum Francis episcopis, et abbatibus, ac sacerdotibus, et decrevit quatuor synodos fieri, id est ad Moguntiam [Col. 1431B] civitatem unum, alterum in Rhemis, tertium Turonis, quartum Arelato civitate [b 1Kb] , mandavitque ut quidquid in unumquemque synodum definissent, ad placitum constitutum imprimi nuntiassent: quod ita factum est. Et in ipso anno mense Februario [c 1Kb] , jam dictus imperator Carolus fecit conventum magnum populi apud Aquis palatium. De omni regno et imperio suo convenerunt episcopi, abbates, comites presbyteri, diacones, et senatus Francorum ad imperatorem in Aquis, et ibidem constituerunt capitula quadraginta sex de causis quae necessaria erant Ecclesiae Dei et populo Christiano. Extremo autem vitae suae tempore, cum jam et morbo et senectute premeretur, evocatum ad se Ludovicum filium suum Aquitaniae regem, qui solus filiorum Hildegardae supererat, congregatis solemniter de toto regno Francorum vel de universo imperio suo primoribus cunctorum, comitibus, principibus, ducibus, episcopis, abbatibus, monachis, sacerdotibus, diaconibus, [Col. 1431C] et cuncto senatu Francorum, cum cunctorum consilio, consortem sibi totius regni et imperialis nominis sui haeredem constituit, ac per coronam auream tradidit illi imperium, populis acclamantibus: VIVAT IMPERATOR LUDOVICUS; impositoque capiti ejus diademate, imperatorem et Augustum jussit appellari. Susceptum est hoc ejus consilium [ab his] qui aderant magno cum favore et laetitia. Nam et ipse imperator Carolus benedixit dicens: Benedictus es, Domine Deus meus, qui dedisti hodie sedentem in solio meo, ex semine meo filium, videntibus oculis meis. Docuit autem eum pater, ut in omnibus praeceptum Domini custodiret, tradiditque ei regnum, commendavitque ei filios suos Drogonem, Theodericum et Hugonem, et cum omnia perfecisset, dimisit unumquemque ut abiret in locum suum. Ipse autem Carolus imperator resedit in Aquis palatium. Nam hoc divinitus ei propter regni utilitatem videbatur inspiratum, auxitque majestatem ejus hoc factum, et [Col. 1431D] exteris nationibus non minimum terroris incussit. Dimisso deinde in Aquitaniam filio, ipse more solito, quamvis senectute confectus, non longe a regia Aquensi venatum proficiscitur.

Anno 814 ab incarnatione Domini, Caroli vero imperatoris anno 47 ex quo regnare coeperat, exierunt Nortmanni cum navibus in Frisia, et fecerunt ibi grande malum, capieruntque viros et mulieres et praedam magnam. In ipso anno exacto hujuscemodi negotio, quod reliquum erat autumni, etc., ut apud Eginardum in Vita Caroli Magni, pag. 104, lin. 9, usque in finem. Sed in divisione quae facta est a Carolo imperatore anno 811, post haec verba: vel usum ejus sibi necessarium judicaret, in nostro manuscripto codice additur: Unam vero partem sibi reservavit, quam dedit Benedicto abbati sancti Salvatoris [Col. 1432A] Anianensis archisterii, videlicet crucis Dominicae cum gemmis, bratheas aureas contextas cum gemmis, baltheos aureos similiter gemmatos, calices aurcos sive argenteos, vel offertoria cum patenulis et offertoriis cum auro et gemmis ornatos. Inter alia dona dedit ei capsulam auream ubi pignora sunt omnium apostolorum. Inter ea dedit ei sceptrum regale ex ebore valde mirificum, et multa alia dona quod dinumerare longum est. Ardoni quoque qui et Smaragdo religioso monacho, dedit tabulam lapideam tinnientem sicut aes. Post obitum vero suum aut voluntariam, etc. ubi advertendum quod pro illis verbis, pag. 106. Et altera quae forma rotunda Romanae urbis effigie insignita est, episcopo Ravennatis ecclesiae conferatur, in coaice manuscripto haec leguntur: altera quae forma rotunda Romanae urbis effigie figurata est, Salvatorem Jesum Christum Dominum in Anianense monasterium conferatur. Hujus autem inter divisionis testes, primus abbatum [Col. 1432B] nominatur Benedictus, et post Hirminonem, Georgius, Theobaldus, Adalelmus, Lautfredus.

Anno 814 Ludovicus piissimus imperator post mortem patris sui Caroli gloriosissimi imperatoris, sedit super thronum ejus apud Aquis palatium et ibi celebravit Pascha, et acceptis thesauris patris sui, fecit eleemosynam magnam pro patre, divisitque inter ecclesias, et monasteria, et pauperes, sicut ipse ordinaverat. Hoc anno suprascripto imperator Ludovicus, id est primo anno imperii sui, Benedictum abbatem de Aniano monasterio tulit propter famam vitae ejus et sanctitatem, et prope Aquis sedem regiam in Ardenna silva habitare fecit. Ipse vero supradictus abbas, antequam abiret in Francia, ordinavit in loco suo in monasterio Aniano abbatem nomine Smaragdum; et in ipso anno venerunt ad imperatorem episcopi, abbates, comites, duces, et mulieres, ac viduas, et locutus est cum eis de causis necessariis, et de utilitate sanctae Ecclesiae; et in ipso loco mandavit ut mulieres in [Col. 1432C] servitutem redactas non fuissent, et acciperent libertatem. Et venit ad eum Bernardus filius Pipini rex Langobardorum, suscepitque eum benigniter domnus imperator Ludovicus, ac remunerato remisit ad propria. Disposuit autem et marchas undique. Nam et praesidia posuit in littore maris ubi necesse fuit, et ipso anno in Aquis hiemavit.

Anno 816 Ludovicus imperator apud Aquis palatium celebravit Pascha; et in ipsa aestate collecto magno exercitu Francorum et Burgundionum, Alamannorum et Bajoariorum, introivit in Saxoniam, et venit ad Partesbrunnam, et ibi venit ad eum Bernardus rex Langobardorum cum exercitu, et habuit imperator ibi placitum magnum, et misit scarras suas ubi necesse fuit per marchas, et praesidia, et per littora maris, et post haec reversus est in Franciam ad Aquis palatium, et tertio calendas Augusti habuit consilium magnum in Aquis, et constituit duos filios reges Pipinum et Clotarium; Pipinum [Col. 1432D] super Aquitaniam et Wasconiam, Clotarium super Bajoariam. Et decrevit in ipso synodo domnus imperator Ludovicus, ut in universo regno suo monachi regulariter viverent secundum regulam sancti Benedicti, et canonici secundum canonum auctoritatem. Mandavit etiam missis et comitibus suis ut justitias facerent in regno ipsius; et si aliqui homines injuste privati fuissent de haereditate parentum per cupiditatem comitum aut divitum, ut reddere facerent: necnon et si aliqui homines injuste in civitate redacti erant, ut iterum acciperent libertatem. Eodem anno Wascones rebellaverint contra imperatorem.

Anno 818 piissimus imperator Ludovicus apud Aquis palatium celebravit Pascha, et aestatis tempore venit ad eum Bernardus rex Langobardorum. His [Col. 1433A] diebus domnus apostolicus Leo urbis Romae migravit a saeculo, successitque ei in sacerdotium domnus Stephanus. Ipso anno papa Stephanus venit ad imperatorem Ludovicum in Francia, invenitque eum apud Rhemis civitatem, attulit illi coronam auream, suscepitque eum imperator cum magno honore, benedixitque ipsum imperatorem, et imposuit coronam auream super caput ejus, remuneravitque eum domnus imperator muneribus multis, et sic rediit Romae ad sedem suam. Imperator vero piissimus Ludovicus de Rhemis abiit ad Compendio palatio, et habuit consilium cum episcopis, abbatibus et comitibus suis. Deinde reversus ad Aquis palatium sedem regiam, ibique hiemavit. Praefatus autem Stephanus papa cum rediisset Romam, in ipso anno migravit a saeculo. Wascones autem rebelles Garsiam Muci super se in principem eligunt; sed in secundo anno vitam cum principatu amisit, quem fraude usurpatum tenebat.

[Col. 1433B] Anno 821 Ludovicus imperator apud Aquis palatium Pascha celebravit. Ipso anno obiit beatae memoriae Benedictus Witiza abbas religiosus monasterii Anianensis III Idus Februarii, anno 9 regnante Ludovico imperatore. Et in ipsa aestate jussit congregari conventum magnum populorum de omni regno et imperio suo apud Aquis sedem regiam, episcopos, abbates, comites, et majores natu Francorum, et manifestavit eis mysterium consilii sui quod cogitaverat, ut constitueret unum ex filiis suis imperatorem. Habebat enim tres filios ex uxore Ermengarda regina, nomen uni Clotarius, nomen secundi Pipinus, tertii vero Ludovicus. Tunc omni populo placuit ut ipse, se vivente, constitueret unum ex filiis suis imperatorem, sicut Carolus pater ejus fecerat ipsum. Tunc tribus diebus jejunatum est ab omni populo et letania facta. Post haec jam dictus imperator Clotarium, qui erat major natu, imperatorem elegit, et coronam auream tradidit illi, populis acclamantibus et dicentibus: VIVAT IMPERATOR CLOTARIUS. [Col. 1433C] Facta est autem laetitia magna in populo in die illo, et ipse imperator benedixit Dominum dicens: Benedictus Dominus Deus meus, qui dedit hodie in solio meo sedentem videntibus oculis meis. Quartum filium habuit ex concubina nomine Arnulfum, cui pater Senonas civitatem in comitatu dedit. Audiens autem Bernardus rex Italiae quod factum erat, cogitavit consilium pessimum voluitque in imperatorem [Col. 1434A] et in filio ejus insurgere, et per tyrannidem imperium usurpare. Quo comperto, imperator jussit [Forte, misit] confestim nuntios per universum regnum et imperium suum, ut pariter conglobati occuparent omnes aditus Italiae, quod ita factum est. Bernardus autem cum haec audiisset, terruit eum Dominus, et omnes qui ei consenserant, et comprehensi sunt ab exercitu, quod imperator miserat ante faciem suam, et comprehensos cum ipso rege adduxerunt ad imperatorem, qui erat apud Cavalonem, quae est super Sagonna flumen. Tunc sub custodia missus est praefatus rex cum Achiteo comite, qui auctor consilii maligni fuerat, et cum aliis qui illi consenserant, et ducti sunt Aquis. Post haec fecit imperator conventum magnum Francorum, et retulit eis hanc causam, ut videret quid judicarent fideles sui de eo, vel de his qui consenserant, ut insurgerent contra imperatorem. Tunc pariter judicaverunt eos omnes dignos ad mortem, sed piissimus [Col. 1434B] imperator pepercit vitae illorum, jussitque ipsi regi Bernardo oculos erui, sed cum factum fuisset, die tertio mortuus est. Achiteo vero similiter oculos erui, et ceteris sociis suis. Teulfum vero episcopum Aurelianensem, qui et ipse auctor maligni consilii fuit, synodo facta episcoporum vel abbatum, necnon aliorum sacerdotum, judicaverunt, tam ipsum, quam omnes episcopos et abbates vel ceteri clerici, qui de hoc maligno consilio socii fuerant, a proprio deciderent gradu: quod ita factum est; nonnulli etiam in exilio missi sunt. Fratres vero suos ex concubinis natos, id est Drogonem, Theodericum et Hugonem quos ei pater commendaverat, clericos fieri jussit, et per singula misit monasteria, et regnum quievit ab ira.

Anno 838, Ludovicus imperator apud Aquis celebravit Pascha, et aestivo tempore introivit cum exercitu magno in Britannia, et occiso rege illius terrae, venerunt majores natu Britannorum, tradiderunt se [Col. 1434C] illi, et acceptos obsides reversus est ipse cum triumpho victoriae ad propria. Nam exercitus ejus quem miserat partibus Orientis, cum triumpho reversus est ad imperatorem.

Anno 840, imperii vero praefati imperatoris anno 27, obiit Ludovicus piissimus imperator XII Kal. Julii, indictione 3, regnaveruntque filii sui post eum in magna gloria. Amen.



APPENDICIS AD OPERA BEATI CAROLI MAGNI SECTIO TERTIA.---POETICA.




[Col. 1433]
[a 4Kb] CARMEN INCERTI AUCTORIS DE CAROLO MAGNO ET Leonis pontificis maximi ad eumdem Carolum adventu.
(Ex Canisio, Lectiones veteres.)


[Col. 1433D] Rursus in ambiguos gravis admonet anchora calles
Vela dare, incertis classem concredere ventis,
Languida quae geminas superarunt membra procellas,
[Col. 1434D] Ad nova bella jubet lassos reparare lacertos,
Victricemque manum gravidis consurgere remis,
Quo vocat aura levis placidis superare profundum
Flatibus aequoreas tentando classibus undas,
[Col. 1435A] Tendere ad ignotas celerique per aequora terras
Cursu, et praecipites scopulos pulsare natatu.
Vela movet placidus tremulis cita flatibus Eurus
Cogens me rapido nunc tendere in ardua gressu
Europae quo celsa pharus cum luce coruscat.
Spargit ad astra suum Carolus rex nomen opimum,
Sol nitet ecce suis radiis, sic denique David
Illustrat magno pietatis numine terras.
Res tamen una duos variando separat istos
Et vice disjuncti mutata saepe feruntur,
Illum aliquando tegunt nimboso nubila tractu
Hunc ullae nunquam possunt variare procellae;
Ille caret proprio bissenis lumine horis,
Iste suam aeterno conservat sidere lucem,
Pace nitet laeta pariter pietate redundans
Nescit habere pio lapsurum lumine casum.
Vultu hilari, ore nitet, semper quoque fronte serena
Fulget, ab aeterno pietatis lumine Phoebum
Vincit, ab occasu dispergens nomen in ortum
[Col. 1435B] Armipotens Carolus victor pius atque triumphans,
Rex cunctos superat reges bonitate per orbem,
Justior est cunctis, cunctisque potentior exstat.
Ille duces magno et comites illustrat amore,
Blandus adest justis, hilarem se praebet ad omnes,
Justitiae cultor cultores diligit omnes,
Justus in exemplum cunctis se donat habendum,
Ingreditur prior ipse sequi quo se cupit omnes,
Tentat iter facile cuncti quo jure sequantur.
Injustos merito duris constringit habenis,
Atque jugum imponet gravidum cervice superbis.
Discere justitiam divinis admonet actis,
Impia colla premit rigidis constricta catenis
Et docet altithroni praecepta implere tonantis.
Quod mens leva vetat suadendo animusque sinister,
Hoc saltem cupiant implere timore coacti
Quod non sponte prius miseri fecere rebelles.
Exercere student avide instimulante timore,
Qui prius esse fero jam dudum more repugnat,
Fitque timore pio pius impius ille coactus;
[Col. 1435C] Erigit hinc humiles, humilesque extollit in altum
Prona colit relevans ad celsa cacumina colla.
Ora trahit submissa gradus rex justus ad altos,
Colla suprema premit subdens excelsa petentes,
Et quantum miseri conantur surgere ad altum,
[Col. 1436A] Rursus ad ima facit merito descendere tantum.
Strenuus ingenio Carolus sapiensque modestus,
Insignis studio resplendens mente sagaci
Nomen et hoc merito Carolus sortitur in orbe.
Haec cara est populis lux et sapientia terris,
Omne decus pariter famulis ornatus et omnis
Exstat honor populi et plebis spes gloria summa
Nominis; hunc olim terris promisit origo
Tam clarum ingenio, meritis quam clarus opimis.
Fulget in orbe potens, prudens, gnarusque modestus
Illuster, facilis, doctus, bonus, aptus, honestus,
Mitis, praecipuus, justus, pius, inclytus, heros,
Rex, rector, venerandus, apex, Augustus opimus,
Arbiter insignis, judex, miserator egenum,
Pacificus, largus, solers, hilarisque venustus,
Grammaticae doctor constat praelucidus artis.
Nullo unquam fuerat tam clarus tempore lector
Rhetoricae insignis vegetat praeceptor in arte,
Summus apex regum, summus quoque in orbe sophista.
[Col. 1436B] Exstat et orator facundo famine pollens,
Inclyta nam superat praeclari dicta Catonis,
Vincit et eloquii magnum dulcedine Marcum,
Atque suis dictis facundus cedit Homerus,
Et priscos superat dialectica in arte magistros.
Quattuor ast alias artes quae jure sequuntur,
Discernit simili rerum ratione magistra,
Doctus in his etiamque modo rex floret eodem,
Solus iter meruit doctrinae adipiscier omne,
Occultas penetrare vias, mysteria cuncta
Nosse, Deo seriem revelante ab origine rerum,
Omnem quippe viam doctrinae invenit et omnem
Arosopacum [a 1Kb] aditum secretaque clancula verba
Omnia, solus enim meruit pius ille talenta
Suscipere et cunctis praefertur in arte magistris.
Scilicet imperii ut quantum rex culmine reges
Excellit, tantum cunctis praeponitur arte.
Quis poterit tanti praeconia promere regis,
Quisve putat sermone rudis se principis acta
[Col. 1436C] Posse referre, senes cum vincant omnia vates,
Exsuperatque meum ingenium justissimis actis
Rex Carolus, caput orbis, amor populique decusque,
Europae venerandus apex, pater optimus, heros,
Augustus, sed et urbe potens, ubi Roma secunda
[Col. 1437A] Flore novo ingenti magna consurgit ad alta
Moletholis [a 1Kb] muro praecelsis sidera tangens.
Stat pius arce procul Carolus loca singula signans
Altaque disponens venturae moenia Romae.
Hic jubet esse forum, sanctum quoque jure senatum,
Jus populi et leges, ubi sacraque jussa capessant.
Insistitque operosa cohors, pars apta columnis
Saxa secat rigidis, arcem molitur in altum.
Ast alii rupes manibus subvolvere certant,
Effodiunt portus statuuntque profunda theatri
Fundamenta tholis includunt atria celsis.
Hic alii thermas calidas reperire laborant,
Balnea sponte sua ferventia mole recludunt,
Marmoreis gradibus speciosa sedilia pangunt,
Fons nimio bullantis aquae fervore calore
Non cessat, partes rivos deducit in omnes
Urbis, et aeterni hic alii bene regis amoenum
Construere ingenti templum molimine certant:
Scandit ad astra domus muris sacrata politis.
[Col. 1437B] Pars super in summis populi procul arcibus ardens
Saxa locat solide conjungens marmora nexu;
Altera stat gradibus portantum sorte receptans.
Pars onera atque avidis manibus praedura ministrat
Saxa, alii subeunt, volvunt ad moenia rupes,
Ingentes passim fasces, cervice reflexa
Deponunt humeris valido sub pondere fessi;
Plaustraque dant sonitum, vastus fragor aethera pulsat.
Fit strepitus, magna consurgit stridor in urbe,
Itque reditque operosa cohors diffusa per urbem
Materiam Romae certatim congregat altae.
Hic alii arma parant acuentes utile ferrum,
Marmora quo possunt sculpi, et quo saxa secari.
Fervet opus, velutique solent aestate futurae
Pulchra hiemis non immemores alimenta ciborum
Cum [b 1Kb] facere ore legunt carpentes floscula apesque
Per latices, per thyma volant stridentibus alis;
Floribus insidunt aliae, praedaque redire
[Col. 1437C] Accepta studeant redolentia castra revisant,
Aut foetus aliae certant educere adultos,
Aut cum nectareas componunt ordine cellas
Roscida stipantes sinuoso poplite mella:
Haud aliter lata Franci spatiantur in urbe.
Non procul excelsa nemus est et amoena virecta,
Lucus ab urbe virens et prata recentia rivis
Obtinet in medio multis circumsita muris.
Hic amnem circumvolitat genus omne volucrum,
In ripis resident rimantes pascua rostris,
Non procul in medio submergunt flumine sese,
Nunc quoque praecipiti properant ad littora cursu;
Hosque toros juxta cervorum pascitur agmen,
Riparum in longa per amoenaque pascua valle
Huc illuc timido discurrit damula gressu,
Fronde retecta vacat, passim genus omne ferarum
His latet in silvis, etenim nemora inter opaca.
Hic pater assidue Carolus venerabilis heros
Exercere solet gratos per gramina ludos,
Atque agitare feras canibus, tremulisque sagittis
[Col. 1437D] Sternere cornigeram nigraque sub arbore turbam.
Exoritur radiis cum primum Phoebus honestis [c 1Kb] ,
Et jubar ignicomo perlustrat lumine montes
[Col. 1438A] Praecipites scopulos et summa cacumina tangens,
Silvarum thalamo properat dilecta juventus,
Regali parte ex omni collecta resistit,
Nobilium manus exspectans in limine primo.
Fit strepitus, clamor consurgit vastus in urbe,
Desuper ex alto respondent culmine tecta
Aerea, praecipuus considerat [d 1Kb] stridor in auras,
Hinnit equusque ad equum, conclamat turba pedestris
Inque vicem proprio revocatur pignore quisque
Ad Dominum famulusque suum sequiturque vocantem,
Hic phaleratus equus gravidis auroque metallis
Terga recepturus regem in sua gaudet opimum,
Stans monet care [e 1Kb] caput, montes cupit ire per altos.
Egreditur tandem circumstipante caterva
Europae veneranda pharus se prodit ad auram,
Enitet eximio vultu facieque coruscat.
Nobile namque caput pretioso amplectitur auro
[Col. 1438B] Rex Carolus cunctos humeris supereminet altis;
Lata ferunt juvenes ferro venabula acuto
Retia quadruplici injunctaque linea limbo,
Atque canes avidos ducunt per colla revinctos,
Ad praedam faciles furiosoque ore molossos.
Jam pater excelsi Carolus sacra limina templi
Deseruit, mox castra ducum comitesque priores
Movere, altae urbis panduntur classica portae,
Cornua concrepitant, fragor ingens atria complet,
Praecipitique ruunt juvenes ad littora cursu.
Hinc thalamo cunctata diu regina superbo
Procedit multa circum comitante caterva
Luitgardis [f 1Kb] Caroli pulcherrima nomine conjux.
Fulgida colla nitent roseo simulata colore
Cedit opimum et enim redimitis crinibus ostrum,
Candida purpureis cinguntur tempora vittis,
Aurea fila ligant chlamydem, capitique beryllus
Inseritur, radians claro diadema metallo.
Enitet et vestis biscocco purpura bysso,
[Col. 1438C] Ornantur variis radiantia colla lapillis,
Agmina sejungit pulchris stipata puellis.
Magnanimos inter proceres regina superbo
Gaudet equo et juvenum circum magna emicat ardens.
Caetera regalem pubes pulcherrima prolem
Exspectat foribus, turmis comitatus opimis,
More patri et vultu similis procedere tandem
Tentat item Carolus genitoris nomine pollens,
Terga ferocis equi solito de more fatigat.
Hinc Pipinus avi sequitur de nomine dictus,
Restaurat proprii qui publica gesta parentis
Bellipotens, animosus heros, fortissimus armis,
Seque suos inter famulos fert ductor opimum
Coetibus innumeris circumdatus enitet alto,
Vectus equo eximio vultu facieque coruscans,
Tempora cui rutilo cinguntur pulchra metallo.
Circumfusa ruit comitantum turba rotatu
Per patulas portas certatim exire senatus
[Col. 1438D] Conatur, magno cum murmuris inde tumultu
Cornua rauca sonant, avido latratibus auras
Complent ore canes, fragor ignea sidera pulsat.
[Col. 1439A] Inde puellarum sequitur mox ordo coruscus
Rhodrud [a 1Kb] ante alias, rapidoque invecta puellas
Fulget equo et placidum prior occupat ordine gressum.
Immixta est niveis ametystina vitta capillis
Ordinibus variis gemmarum luce coruscans,
Namque corona caput pretiosis aurea gemmis
Implicat, et pulchrum subnectit fibula amictum.
Virgineos interque choros, turbamque sequentem
Proxima Berta [b 1Kb] nitet multis sociata puellis,
Voce virili, animo, habitu, vultuque corusco,
Os, mores, oculos, imitantia pectora patris
Fert, caput aurato diademate cingitur almum,
Aurea se niveis commiscent fila capillis,
Lactea quippe ferunt pretiosam colla murinam,
Ornatur vestis variis speciosa lapillis,
Ordine gemmarum numerosa luce coruscat.
Bractea chrysolithis ornantur tegmina gemmis.
Gisala [c 1Kb] post istas sequitur candore coruscans,
[Col. 1439B] Virgineo comitata choro, micat aurea proles,
Tecta melocineo fulgescit femina amictu,
Mollia purpureis rutilant velamina filis,
Vox, facies, crines radianti luce coruscant,
Splendida colla nitent roseo inflammata rubore,
Argento stat facta manus, frons aurea fulget
Et magnum vincunt oculorum lumina Phoebum.
Laeta super rapidum conscendit virgo caballum,
Frena superbus equus spumantia dente volutat,
Hinc comitata viris, illinc stipata puellis
Innumeris circum circumstrepit agmen equorum.
His cumulata bonis praecelsa solaria linquens
Virgo pudica pii sequitur vestigia regis.
Rhodaid [d 1Kb] inde micat multis ornata metallis,
Agmen ovans rapido praecedit femina gressu,
Pectora, colla, comae lucent variata lapillis,
Serica et ex humeris dependent pallia pulchris,
Inseritur capiti nitido gemmata corona,
Stringit acus chlamydem gemmatis aurea bullis.
Pulchra vehetur equo Rhodhaidis virgo superbo,
[Col. 1439C] Quo latitare solent hirsuto tergore cervi.
Interea ingreditur vultu Theodrada [e 1Kb] corusco.
Fronte venusta nitens et cedit crinibus aurum,
Pulchra peregrinis collucent colla smaragdis,
Pes, manus, ora, genae, cervix radiata nitescit,
Clara serenatis fulgescunt lumina flammis,
Pallia permixtis lucent hyacinthina talpis,
Clara Sophocleoque ornatur virgo cothurno,
Turba puellarum circumstrepit agmine denso,
Atque venusta cohors procerum nitet ordine longo,
Et sedet in niveo pulcherrima virgo caballo,
Acri fertur equo Caroli pia filia regis,
In nemus ire parat sacrata palatia linquens.
Agminis extremam partem sibi vindicat Hildrud [f 1Kb] ,
Illi sorte datur, dehinc ultimus ordo senatum [g 1Kb] .
Ipsa autem medio fulgescit in agmine virgo,
Temperat expositum spatii moderamine gressum,
Littorei juxta ora soli plens [h 1Kb] inclyta tendit
Venandi studio, regique exercitus omnis
[Col. 1439D] Jam sociatur, adest, mox ferrea vincta rapacum
Cuncta cadunt resoluta canum; lustra alta ferarum
Nare sagace petunt quaerentes rite rapinam
Et lustrant avidi condensa frutecta molossi.
Diffusi errantes in opacis saltibus omnes
Sanguineam silvis praedam reperire laborant.
Cingit eques saltum, fugitivis obvia turbis
Turba paratur, aper fulvus fit valle repertus:
Mox nemus insiliunt equites et voce sequuntur,
[Col. 1440A] Praedam agiles certant fugitivam agitare molossi,
Et sparsi currunt per opaca silentia silvae.
Iste tacendo volat celerem post rite rapinam,
Ille autem vacuas complet latratibus auras.
Errat hic umbrosis delusus odore frutectis,
Alter in alterius hinc saltibus inde rotatur;
[i 1Kb] Ille vidit, hic praedam sentit odore fugacem.
Fit strepitus, silvis consurgit stridor in imis,
Et tuba magna nimos incendit ad acra [j 1Kb] molossos
Praelia: dirus aper quo se fert dente minaci,
Arboribusque excussa cadunt folia undique in altis
Per loca vasta fugit, rapidoque per invia cursu
Tendit iter frendens teret [k 1Kb] alta cacumina montis.
Cursibus exhaustus lasso pede constat anhelus.
Jam parat arma necis canibus turbamque sequacem
Sternit et horrendo rapidos rotat ore molossos.
Mox Carolus pater ipse volat mediumque per agmen
Ocior aligeris avibus forat ense ferinum
Pectus, et intingens gelidum in praecordia ferrum.
[Col. 1440B] Corruit ille vomens vitam cum sanguine mixto,
In flava moriens seseque volutat arena;
Regalis monte haec proles speculatur ab alto.
Mox aliam Carolus praedam jubet inde movere,
Et socios verbis claris ita fatur amicis:
Hanc fortuna diem nobis deducere laetam
Annuit auguriis et nostra incepta secundat;
Ergo favete omnes istum exercendo laborem
Venandi studio, curamque adhibete benignam.
Vix haec dixit heros, subito fremit agmen ab alto
Monte, nemus repetunt proceres hinc inde ruentes
Praeceleres agitare feras, pater inclytus ipse
Ante volans Carolus manibus fert missile ferrum,
Sternit et innumeras porcorum strage catervas,
Corpora multa cadunt passim prostrata ferarum.
Tunc Carolus praedam proceres partitur in omnes,
Et spoliis onerat gravidis sociosque sequaces,
Inde reflectit iter campum repetensque priorem
Frondosum lucum patulis, fontesque recentes
Ramis praetextos et opacam frigoris umbram.
[Col. 1440C] Aurea hic terris passim tentoria fixa
Stant pomposa ducum hinc inde et castra nitescunt.
Laeta parat Carolus sociis convivia, laetus
Convocat huc omnes longaevos ordine patres,
Maturum populum natum melioribus annis.
Impubem pariter plebem, castasque puellas
Collocat, inde jubet mensis donare falerna.
Sol fugit interea, lucem mox occupat umbris,
Membra sed exoptant placidum defessa soporem.
Portentum rex triste videt monstrumque nefandum
In somnis summum Romanae astare Leonem [l 1Kb]
Urbis pontificem moestosque effundere fletus;
Squalentes oculos maculatum sanguine vultum,
Truncatam linguam horrendaque multa gerentem
Vulnera. Sollicitos gelidus pavor occupat artus
Augusti: rapidos Romana ad moenia missos
Tres jubet ire, foret si sanus pastor opimus
Explorare gregis, quid tristia somnia signent
Miraturque; piam curam gerit ille fidelem.
[Col. 1440D] Festinant rapidis legati passibus, ipse
Saxoniam repetit cum multis millibus heros.
Agmina conveniunt diversis partibus orbis,
Cognataeque acies properant super ardua Rheni
Littora Saxonum populum domitare rebellem,
Et saevam gelido gentem rescindere ferro.
Culmina jam cernunt urbis procul ardua Romae
Optatique vident legati a monte theatrum,
Tristior occurrit vulgataque fama repente
[Col. 1441A] Lumen apostolicum crudeli funere plagis
Occubuisse feris, nam serpens saevus et atrox,
Qui solet unanimes bello committere fratres,
Semina pestiferi jactare nocenda veneni
Suasit in innocuum caecatis mentibus omnes
Saevire, et famulos dominum trucidare potentem.
Dira animis illapsa lues et sensibus haesit,
Virus pestiferum concepit pectus anhelum,
Insidias posuere viro mortemque parabant
Insonti, tristemque necem plebs impia telis
Pastorem in proprium seseque armavit iniquis.
Dum solitum transisset iter Leo papa benignus
Et sacra Laurenti peteret pede limina sancti,
Plebs demens populusque vecthros [a 1Kb] mala sana juventus
Fustibus et gladiis nudatis ensibus omnis
Irruit in summum pastorem turba tumultu,
Caeca furens, subito diris commota procellis,
Sacra sacerdotis torquebat membra flagellis,
Unius in casum multorum saevit hiatus,
[Col. 1441B] Carnifices geminas traxerunt fronte fenestras,
Et celerem abscindunt lacerato corpore linguam.
Pontificem tantum sese extinxisse putabat
Plebs pietate carens atrisque infecta venenis;
Sed manus alma patris oculis medicamina ademptis
Obtulit atque novo reparavit lumine vultum.
Ora peregrinos stupuerunt pallida visus,
Explicat et celerem truncataque lingua loquelam.
Cum sociis magnus paucis fugit inde sacerdos.
Clam petere auxilium Spolitinam tendit ad urbem.
A Duce cum magno fit hic susceptus honore
Winigiso, et multis cumulatus in ordine donis.
Audit Italiam missos venisse fideles
Francorum, et solitam Romanis ferre salutem
Non voluisse, suum quoniam sine culpa potentem
Suppliciis dominum cruciassent, mox manifestos
Ille venire viros ad se jubet, atque ita fari
Incipit, et truncata brevi infra lingua palatum
[Col. 1441C] Cursu erat placidam depromens voce loquelam:
Vos ego per caram Caroli conjuro salutem
Regis ut ejectum me defendetis [b 1Kb] in armis
Finibus a propriis et sedis honore repulsum.
Me quoque vobiscum ad vestrum ducetis opimum
Regem, et praecipui liceat mihi principis ora
Cernere, qui justo nostros examinet actus
Judicio, et vindex saevissima verbera nostra
Vindicet, insignis luctus gemitumque meumque
Allevet, addendo nostrae solatia vitae.
Ergo agite, et vestra si nunc mihi gratia certa est,
Eripite his terris, David me obtutibus almis
Praesentate viri, jam nos mora nulla tenendo
Impediat, gelidas superemus cursibus Alpes.
Haec Leo papa, cohors Francorum mixta Latinis
Obstupuit Domino grates laudesque rependens
Qui nova pontifici reddebat lumina summo,
Et desperatam condebat in ore loquelam.
At Germar contra breviter sic vocibus usus,
[Col. 1441D] Lux, decus egregium populorum, lumen amoenum,
Pastor apostolicus venerandus in orbe sacerdos
Te mandare decet quidcunque in corde volutas,
Nos parere tuis fas est, pater optime, jussis.
Inde iter incipiunt laeti rapidisque metiri
Passibus, Augusti juvat ire ad limina magni,
Difficiles tentare vias, callemque severum
Vincere certatim diversa per oppida pergunt.
Innumerae occurrunt passim ad spectacula turbae,
Pontificis sacras gaudentes lambere plantas,
Multaque praeterea cumulantes munera portant
Et capite in veteri visus cernendo novellos
Obstipeant [c 1Kb] , linguamque loqui mirantur ademptam,
[Col. 1442A] Jam dudum et celerem recreantem voce loquelam.
Rex pius interea gelidum transnavigat amnem
David spumosi superans vaga caerula Rheni
Armatas acies inter primosque coruscat
Arduus arma tenens, equitatus vertice toto
Exsuperat comites, fulgentes aere catervae
Undique collectae properant atque agmina jungunt
Cum fremitu vario, sese et stupet inscia tellus,
Loricas, enses, galeas, tot scuta virorum
Ac concussa tremet [d 1Kb] sub tanto pondere ferri.
Vastus ad astra frequens conscendit clamor, et echo
Rupibus e gelidis saxoso a monte resultat.
Est locus insignis quo Patra et Lippa fluentant,
Altus et in nudo campo jacet undique largo
Vestitus spatio, celso de colle videri
Namque potest legio omnis, et hinc exercitus omnis,
Castra ducum et comitum radiantiaque arma virorum.
Huc Carolus multis stipatus millibus heros
Advenit, et tandem juvat hic succedere tectis.
[Col. 1442B] Missus apostolici regalem tendit ad aulam.
Interea et summum manifestat quippe venire
Pontificem expulsum Romana a sede Leonem
Civibus a propriis et tot tolerasse recenset
Verbera, commemorans extinctum lumine vultum,
Narrat et abscissam liquido de gutture linguam,
Nunc medicante Deo sanatum, et ab omnibus istis
Esse malis, animis stupet ipse exercitus omnis.
Audita et Carolus recolendo somnia retro
Praeteriti indicio agnoscens vestigia visus,
Hoc fore non dubitat quod tristes fundere fletus
Pontificem in somnis jam dudum vidit eumdem.
Hinc jubet extemplo Pipinum occurrere magno
Pastori, pacem et placidam portare salutem.
Obvius ire parat genitoris jussa facessens
Pipinus centum laetus cum millibus ibit [e 1Kb] .
Ipse sedet solio Carolus rex justus in alto
Dans leges patriis, et regni foedera firmat.
Utque videt patulo adversum se tendere campo
[Col. 1442C] Pastor apostolicus centum cum millibus altum
Pipinum, geminas extendit ad aethera palmas,
Pro populoque preces effundens pectore largas.
Ante sacerdotem ter summum exercitus omnis
Sternitur, et supplex vulgus ter fusus adorat.
Mox Leo papa solo Pipinum more benigno
Excipit et sacris circumdans colla lacertis,
Haeret in amplexu diuque placida oscula libens [f 1Kb] .
It comes, et supra se confert vertice toto
Pipinus, varias miscent sermone loquelas,
Inque vicem diversa levant pro. . . . . . [g 1Kb]
Rex pius interea solium conscendit, et omnem
Alloquitur populum Carolus venerabilis heros:
Ergo agite, o proceres, inquit, quibus induiti arma
Ire estis soliti ad bellum Martemque severum
Tentare, et crudo vosmet confidere pugno;
Pontifici celeri cursu occurremus opimo.
Vix haec dixit heros, fremit undique turba tumultu,
[Col. 1442D] Tela manu glomerat, mox loricasque trilices
Et latos clypeos, galeasque et spicula peltae
Aeratae resonant; acies hinc inde videntur
Ire equitum, sparso nigrescunt pulvere nubes,
Et tuba lugubri medio strepit aggere voce,
Classica signa sonant, campi densantur aperti
Agmine, cristatus fulgetque exercitus omnis;
Tela micant, pariter vexilla levata coruscant,
Armati incedunt juvenes et freta juventus
Gaudet equis, siccus fervescit in ossibus ardor
Audiendi, ac Carolus medio micat agmine laetus,
Aurea crista tegit frontem, et conspectus in armis
Fulget, equo ingenti portatur ductor opimus.
[Col. 1443A] Ante sacerdotum porro castra agmina ternis
Stant divisa choris in longis vestibus almae
Sacra crucis vexilla levant, et praesulis omnis
Adventum exspectat clerusque et candida plebes.
Jam pater in campo Carolus vidit agmina aperto,
Pipinum et summum pastorem tendere contra
Constat, et inque modum populum exspectare coronae
Praecipit, atque aciem hinc dividit urbis ad instar.
Ipse autem medio consistere in orbe beatus
Praesulis adventum exspectans, et vertice toto
Altior est sociis, populum supereminet omnem.
Jam Leo papa subitque externo se agmine miscet.
Quam varias habitu linguas tam vestis et armis,
Miratur gentes diversis partibus orbis.
Extemplo properans Carolus veneranter adorat,
Pontificem amplectens magnum et placida oscula libat
Inque vicem dextras jungunt pariterque feruntur
Gressibus, et multo miscentes verba favore.
[Col. 1443B] Ante [a 1Kb] sacerdotem ter summum exercitus omnis
Sternitur et supplex vulgus ter fusus adorat,
Pro populoque preces ter fundit pectore praesul,
Rex pater Europae, et summus Leo pastor in orbe
Congressi, inque vicem vario sermone fruuntur.
Exquirit Carolus casus auditque laborum
Diversos sceleris, populi impia facta stupescit,
Miratur geminas jam dudum luce fenestras
[Col. 1444A] Extinctas, et nunc reparatum lumine vultum,
Truncatamque loqui mirantur forcipe linguam
Alter in alterius configunt lumina vultus.
Et parali [b 1Kb] sedes tendunt ad culmina gressu.
Ante sacerdotes sacri stant ostia templi
Alternis vicibus modulantes carmina laudum,
Atque creatori grates laudesque frequentant,
Qui nova pontifici reddebat lumina summo
Et desperatam condebat in ore loquelam.
Exoritur clamor, vox ardua pulsat Olympum,
Intrat apostolicus Carolo ducente beato,
Templa creatoris solito solemnia more
Concelebrare, pio missarum sacra favore.
Ex hinc officiis divinis rite peractis
Invitat Carolus celsa intra tecta Leonem.
Clara intus pictis collucet vestibus aula
Auro, ostro ornantur hinc inde sedilia multo,
Ad mensas resident laeti variisque fruuntur
Deliciis, medio celebrant convivia tecto,
Aurea namque tument per mensas vasa falerno.
[Col. 1444B] Rex Carolus simul et summus Leo praesul in orbe
Vescitur atque bibunt paternis spumantia vina
Post laetas epulas et dulcia pocula Bacchi
Multa pius magno Carolus dat dona Leoni.
Hinc laetus repetens aulae secreta revisat
Rex et apostolicus repetit quoque castra suorum.
Cum tali a Carolo Leo fit susceptus honore,
Romanos fugiens propriis repulsus ab oris.




[Col. 1443]
VERSUS DE CAROLO MAGNO.
(Ex Martene, amplissima Collect.)


[Col. 1443C] O Deus omnipotens, convexae conditor arcis,
Terrarum et maris, et quae tantus continet orbis,
Suscipe vota tuae plebis, dignare rogatus
Caesaris eximii Caroli firmare salutem.
Multiplices vitam protendas, rector, in annos,
Imperio Oceanum consignans ordine metam;
Hostibus oppressis firmato pace perenni,
Optime quod princeps sedatum rite gubernes,
Permulcente sua divino munere dextra,
Unus in aetherea altitonans qui praesidet aula.
Convenit et solum terris regnare sub illo,
Qui merito cunctis praestans mortalibus esset.
Discedant variae sectae, discedat et error
Antiquus, quondam malesuasus ab ore maligni.
Sancta fides niteat comitanter gressibus altis,
Cum Caroli Magni ut vastum perlustret et orbem,
Imperio dictoque simul domitis virtute superbis,
Ac post innumero captos ex hoste triumphos,
Cum victore suo victrix laetetur et ipsa.
[Col. 1443D] Post tanta in terris, post tot sublimia facta,
Pleno tum demum completo temporis aevo,
Felici centenos cursu evectus in annos,
Alma fides obviam comitante cohorte sororum
Virtutum veniens, Carolum super astra levabit,
Perpetuam tirbuens Christo praestante coronam.
Versibus incomptis, summo sed mentis amore,
Haec tibi conficiens, Caesar dignare superne,
Munera quaeso tui devoti sumere servi.
His ego litterulis domini deposco salutem
   Perpetuam Carolo servulus ipse sui,
His te, praeclara Gundrada, saluto, puella,
   Quae ore nitens pulchro, pulchrior et merito.
Littera festina dominae conferre salutem
   Gundradae, egregiae moribus et facie.
Hos Carolo regi versus Hibernicus exsul
Dum proceres mundi regem venerare videntur,
Ponderibus vastis ingentia dona ferentes,
Immensum argenti pondus fulgentis et auri,
Gemmarum cumulos sacro stipante metallo,
Purpura splendentes aurato tegmine vestes,
[Col. 1444C] Spumantes et equos flavos stringente capistro,
Ardua barbarico gestantes colla sub auro,
Annua sublimi haec debentur munera regi.
Dic mihi quae pariter reddemus, garrula musa,
Ne forte in vanum regi servire videmur,
Quae tanto ac tali patri munuscula demus?
Carmina quin etiam modo lata voce canamus,
Dulcisonas regi promamus pectore laudes,
Et nostris cunctus reboet clangoribus orbis.
O sola ante alias cantus dulcedine capta,
Divitiis orbis comparis carmina, musa;
Sic dic quid valeant nostri jam carminis odae?
Heu nunquid socius musarum nomina nescis?
Aut forte illudens nostrorum munera temnis?
Dilectus socius, musae quoque dulcis alumnus
Haud equidem ignoro musarum dulcia dona.
Sed dic nunc veterum vatum mihi maxima nutrix,
Quae nostrae laudis concludent saecula finem,
Sidereae summus dum situs volvitur axis,
Et nox obscura claris dum pelletur astris,
[Col. 1444D] Splendidus eximiis surget dum phosphorus umbris,
Et celer aequoreas ventus dum verberat undas,
In mare dum properant spumosis cursibus amnes,
Nubila dum tangent minaci vertice montes
Atque jacent humiles limoso limite valles,
Aut summi extollent praerupta cacumina colles,
Regnumque obriso candor dum fulminat auro,
Nomina musarum saeclis aeterna manebunt.
His regum vetera clarescunt inclyta gesta,
Praesentum et saeclis narrantur facta futuris,
Musarum et donis laudatur conditor orbis,
Sedibus aethereis fulgens virtutibus almis,
Nostris assiduis gratulatur cantibus aequis.
His igitur donis regem venerare memento.
Ast ego praecipuo comitabor fistula cantu.
Dic igitur modulans nutrix mihi maxima vatum,
Quis pacem eximiam conatus frangere patrum,
Quis frustra egregiam commovit in arma quietem?
Quae pestis tetigit servum per cuncta fidelem,
Ut domini faciem mereatur cernere tristem?
Lubricus hoc serpens profudit ab ore venenum,
Isdem qui quondam miseris edixerat anguis
[Col. 1445A] Conjugibus mortis mortales pectore voces,
Qui geminos saevo laniavit vulnere fratres,
Et qui germanas maculavit sanguine palmas,
Fraternum foedus mortales vertit in iras,
Quique pietates nescire suasit amorem.
Hinc natus dejerans patrium derisit honorem,
Qui populos dudum docuit conscendere turrim,
Et dominum servis jussit nescire tonantem.
Hic solus scindit perfectae foedera pacis,
Et populos saevis gaudet committere bellis,
Ut nullus Christo digne famuletur in orbe,
Mortiferis suadet verbis consurgere lites,
Seminat et rixas ubi pacis sola jubentur
Foedera, perpetui queis dantur praemia regni,
Invidus hic serpens tentavit frangere pacem,
Qua rex egregius Carolus duxque inclytus una
Dasilo perpetue tenebantur jure beato.
Aggreditur fama, cunctum contaminat orbem.
Vocibus his pure [a 1Kb] pulsavit perfidus aures.
[Col. 1445B] Dasilo peccavit, linquit quia regia jussa,
Et sibi servitii non solvit foedera pacti.
Haec dicta egregias Caroli volvuntur ad aures,
Et rumor coepit latum volitare per orbem,
Pulsaturque ipsis regis praesentia verbis.
Imprimisque pias his dictis addidit aures,
Aiebat cunctis: Hic vir mihi valde fidelis
Est, et Francorum deposcit prospera regnis.
Ast rumor frequens regi firmabat, et omnis
Conclamat tellus: Non est dux ille fidelis,
Vocibus his tandem motus justissimus heros,
Agmina conjungit, classemque in margine ponit
Rheni, qui Gallis cingit Germania terris,
Felici cursu victum transnavigat amnem.
Inclytaque innumeris tremuit Germania turmis.
At rex Francorum stipatus millibus altis,
Maximus in patriis exsultat victor in armis,
Alloquitur proceres fidos, ac talibus inquit:
O gens regalis profecta a moenibus altis
[Col. 1445C] Trojae, nam patres nostros his appulit oris,
Tradidit atque illis hos agros arbiter orbis,
Subdidit et populos Francorum legibus aequis
Perpetueque illis sanxit formator ab astris
Hos fines, amplas capiendas funditus urbes,
Ancillas, servos, famulatus credidit omnes.
At nuper nostris hostis surrexit in arvis
Invidus hinc serpens fortassis vulnere saevo [b 1Kb]
Armillas grandi gemmarum pondere et auri
Offertur, sonipes auri sub tegmine fulgens.
His puer ex donis domini ditatur opimis.
Ad quem haec rex placidis deprompsit dicta loquelis:
Suscipe perpetui servitus pignora nostri.
Oscula tum libans genibus praedulcia regis
Dux, atque has celeres produxit pectore voces:
Rex, tibi donetur munus per cuncta salutis.
Ast ego servitium vobis per saecula solvo.
Sic fatus regis cum dono ad castra recessit.

Versus Caroli imperatoris.

[Col. 1445D] Haec est vera fides coeli quae ducit ad aulam:
   Hanc teneat, requiem quisquis habere cupit.
[Col. 1446A] Est etenim virtus cunctis credentibus ampla,
   More fide trino physe [c 1Kb] placere Deo
Summus apex Carolus Caesar pax orbis opima,
   Huic turmas hominum subdere colla docet.
Altior ut cuncti regni rex summus honore
   More fide forma Caesar ut octo prior.
Qui sibi praesentis regni concesserat arcem,
   Arce poli summum det sibi posco locum,
Exiguus regi parvum nunc reddo libellum
   Collectum ex variis flore comante rosis.

Versus Caroli imperatoris.

Charta, Christo comite per telluris spatium
Ad Caesaris spatiosum nunc perge palatium,
Fer salutes Caesari ac suis agminibus,
Gloriosis pueris, sacrisque virginibus,
Via pergens prospera per Christi suffragia,
Prona coram Caesare verba dicas talia.
Dic ut Caesar Carolus per Petri praeconia
[Col. 1446B] Sit sanus, longaevus sit, et felix victoria;
Dic regnator omnium det sibi subsidium,
Confortet, custodiat, dilatet imperium.
Dic ut fautor fuerat justis rite regibus,
Fiat Christus Carolo ac sibi fidelibus.
Dic regales pueri per prolixa spatia
Sint sani, sint longaevi Salvatoris gratia,
Sint coronae regiae digni dic honoribus,
Felices ac victores genitoris moribus.
Regalibus puellis dic fiat sublimitas.
Sit sancta, sit sobria, sit vera virginitas,
Christus amat virgines propter castimoniam,
Det ut illis promiserat in futuro gloriam.
Dic protegat Dominus sic Francos armigeros,
Regem, clerum, comites, milites belligeros.
Post haec, charta, Caesarem rogato continuo
De me Christo famulo sit memor exiguo.

Versus Caroli imperatoris.

Laudibus eximiis celebrantur tempora prisca,
   [Col. 1446C] Omneque praeteritum gratificare solet.
Cum moveat praesens famosis ora loquelis,
   Aggravat et plebis corda molesta dies,
Credere quae sese incertis successibus ultro,
   Aut etiam nimia speque futura capit.
Hoc homines inter passim contingit haberi,
   Rumori veterum cedere fama nova.
Nobis e contra ordo est commutatus et usus,
   Priscis quique exstant tempora praeferimus.
In queis Romuleum summa virtute gubernat
   Imperium dominus pacificus Carolus,
Cui cedunt proceres, et gloria celsa priorum,
   Solis obumbrantur sidera ceu radiis,
Flumina ceu Nilo, colles vincuntur olympo,
   Argento obryzum plus nitet Arabeum.
Sic, Auguste, tibi cedit jam maxime regum
   Fama, vigor, virtus, gloria, nomen, honor.
Singula nam reliquis virtutum dona redundant,
   In te cuncta videt quisque, notando probat.
[Col. 1446D] Sunt quos forma decens alios ventosa loquela,
   Nobilis aut sanguis, dextrave marte potens.




[Col. 1445]
[a 1Kb] EPITAPHIUM CAROLI MAGNI.
(Anno 814.)


[Col. 1445D] Aurea coelorum postquam de Virgine Christus
Sumpserat apta sibi mundi pro crimine membra,
Jam decimusquartus post centies octo volabat
Annus, fluctivagi meruit quo fervida coeli
Aetherei, Carolus Francorum gloria gentis,
Aequora transire, et placidum comprendere portum
Qui deciesque quater per sex feliciter annos
[Col. 1446D] Sceptra tenens regni, et regno rex regna rejungens,
Febru migravit quinto arii ex orbe Kalendas,
Septuaginta sex vitae qui terminat annos.
Quapropter flagito precibus si flecteris ullis,
Quique hujus relegis versus epigrammata lector,
Astriferam Caroli teneat, dic, spiritus arcem.




[Col. 1447]
ADDENDA AD B. CAROLI MAGNI DIPLOMATA AUTHENTICA QUAE AD PARTES ITALIAE SPECTANT.



I. [a 1Kb] Diploma Caroli Magni Paulino patriarchae pro libertate clero Aquileiensi servanda in electione patriarcharum. (Anno 792.)
[Col. 1447A]

Carolus gratia Dei rex Francorum et Longobardorum, ac patricius Romanorum.

Si petionibus sacerdotum servorum Dei, in quo nostris auribus fuerunt prolatae, libenter obtemperamus, et eas in Dei nomine ad effectum producimus, regiam consuetudinem exercemus, et hoc nobis ad mercedis augmentum seu ad stabilitatem regnorum nostrorum pertinere confidimus. Igitur notum sit omnibus fidelibus nostris praesentibus scilicet et futuris, qualiter vir venerabilis Paulinus sanctae Aquilegiensis ecclesiae [Col. 1447B] patriarcha, quae est in honore sanctae Dei genetricis semperque virginis Mariae, vel sancti Petri principis apostolorum, sive sancti Marci constructa, clementiam regni nostri petiit, ut quandoquidem ipse divina vocatione de hac luce ad Dominum migraverit, qualem meliorem et digniorem ipsa sancta congregatio, quae ibidem sub sancto ordine vitam regere videntur, infra se nobis, filioque nostro Pipino regi, et omni genti nostrae per omnia fidelem, aptum, et congruum voluerint, ex praemissa indulgentia nostra, salva principali potestate nostra, sicut et in caeteris Ecclesiis secundum canonicam auctoritatem licentiam habeant super se eligendi pastorem. Et insuper postulavit Serenitati nostrae, ut homines servientes antedictae Ecclesiae ibi et ubi commanentes nullam [Col. 1447C] decimam de annona aut de peculio ullo unquam tempore in publico solvere debeant, neque de peculio proprio ecclesiastico, quando partibus Istriensibus in pascuis miserint, ullum debeant solvere herbaticum. Cujus venerabilem petitionem noluimus denegare tribus ex causis: una videlicet, ut ipsis servis Dei, qui ibidem Deo famulari videntur, pro nobis, uxoreque, filiis, et filiabus nostris, et populo nobis a Deo commisso jugiter Domini misericordiam melius implorare delectet; alia, ut in divinis litteris et doctrinis spiritualibus ampliorem certamen mittere procurent; tertia, ejus meritis compellentibus ita praestitisse, et in omnibus concessisse cognoscite. Propterea per praesentem auctoritatem nostram decernimus et jubemus, quod perpetualiter mansurum esse volumus, [Col. 1447D] ut sicut supra memoravimus circa eumdem sacrum locum ex praemissa indulgentia nostra perenniter maneat inconvulsum; et specialiter concessimus in eleemosyna nostra memorato viro venerabili, ut [Col. 1448A] supra servientes jam fatae Ecclesiae, mansionaticos vel foderos nullus audeat providere aut exaitare ullo unquam tempore: excepto si venerit, quod nos ipsi, aut dilectus filius noster Pipinus, vel regale praesidium propter impedimenta inimicorum partibus Forojuliensibus, aut in fine Tarvisiani advenerint. Tunc propter necessitatis causam, si contigerit, mansiones homines nostri ibidem accipiant. In reliquo vero si in Verona et Vicentia, aut in longioribus finibus resederint, ut supra fati sumus, omni tempore per mercedis nostrae augmentum fiat indultum atque concessum. Et ut haec auctoritas firmiter habeatur, et diuturnis temporibus melius conservetur manu propria subterfirmavimus, et de annulo proprio sigillari jussimus.

[Col. 1448B] Facta pridie Nonas Augusti anno XXIV et XIX regni nostri.

Actum Regomesburg palatio publico in Dei nomine feliciter. Amen.



II. [b 1Kb] Diploma Caroli Magni Paulino patriarchae. (Anno 805.)

Carolus gratia Dei rex Francorum et Longobardorum ac imperator Romanorum.

Si petitionibus sacerdotum vel servorum Dei, in qua nostris auribus fuerunt prolatae, libenter temperamus, et eas in Dei nomine ad effectum perducimus, regiam consuetudinem exercemus, et hoc nobis ad mercedis augmentum, seu stabilitatem nostri regni pertinere confidimus. Pateat igitur omnibus sanctae Dei Ecclesiae praesentibus ac futuris fidelibus domnum [Col. 1448C] Paulinum sanctae Aquilejensis Ecclesiae patriarcham Romae erga nostri pietatem et papae misericordiam in quodam synodali concilio lamentationem fecisse suam videlicet ecclesiam ingenti paganorum populatione pene totam existere desolatam. Nos autem ipsius tales audientes querelas apud omnium largitorem bonorum magni incidere veriti sumus facinoris culpam, si ejus lamentatio nil consolationis apud nostri misericordiam imperii obstante tenacitatis obice imperare potuisse videretur. Quocirca justis claudere aurem petitionibus metuentes tacita nobiscum inquirere coepimus mente, qualiter secundum praedicti Paulini patriarchae lamentationem nostrae Aquilejensi Ecclesiae succurrere pietas deberet. Tandem papae caeterorumque astantium episcoporum accepto consilio dignum [Col. 1448D] justumque fore duximus quosdam ad ipsius Aquilejensis ecclesiae consecrationem pertinentes episcopatus domno Paulino tribuendos patriarchae suisque successoribus ad suprascriptae Aquilejensis ecclesiae [Col. 1449A] exaltationem. Ut quae nunc saevissima paganorum rabie dejecta et conculcata cernitur nostro imperiali erigi con . . . . . atur [consoletur] munere. Quapropter has praecepta . . . es [praeceptales] litteras omnino a nostro nunc ju . . . [jure] transfudimus in jus . . . . . statem [et potestatem] domni supradicti Paulini patriarchae omniu . . . . . llius [omniumque illius] successorum sex ep . . . . patus [episcopatus]. Unum videlic . . . [videlicet] concordiensem al . . . . . inensem [Utinensem], tertium illum, qui apud civitatem novam Histriae c . . . . . nstitutus [constitutus] esse noscitur, quartum vero Ruginensem, quintum Penetensem, sextum . . . . . arsaticensem [Tarsatiensem]. Volumus de . . . . q . . [denique] ac per has nostrae magnificentiae litteras santientes jubemus, ut in his praenominatis lo . . . is [Col. 1449B] [locis] episcopos ordinandi ac regendi sive dandi nullus jus vel potestatem habere seu exercere aliquando praesumat, praeter eum, qui sanctae Aquilejensis ecclesiae gubernaculo videbitur regere, et ut aec [haec] auctoritas firmior habeatur, ac omni tempore melius conservetur, manu propria subter firmavimus, et de annulo nostro sigillari jussimus.

Signum Caroli gloriosissimi imperatoris.

Jacobus ad vicem Radovi scripsit et subscripsit.

Data pridie Nonas Augustas anno III imperii nostri, indictione vero I.

Actum Romae in Dei nomine feliciter. Amen.



III. [a 1Kb] Diploma Caroli Magni Maxentio patriarchae pro Aquilejensi ecclesia reparanda. (Anno 812.)
[Col. 1449C]

In nomine Patris, et Filii, et Spiritus sancti.

Carolus serenissimus Augustus, a Deo coronatus, Magnus pacificus imperator, Romanorum gubernans imperium, qui et per misericordiam Dei rex Francorum et Longobardorum.

Quidquid ob amorem Dei omnipotentis, et ad loca suorum venerabilium pro mercedis animae nostrae augmento cedimus et condonamus, hoc nobis procul dubio ad aeternam beatitudinem pertinere confidimus. Igitur notum sit omnium fidelium nostrorum magnitudini praesentium scilicet et futurorum, qualiter vir venerabilis Maxentius patriarcha Serenitati nostrae suggessit, eo quod sedem, quae Aquilegia civitate priscis temporibus constructa fuerat, et ob metum [Col. 1449D] vel perfidiam Gothorum et Avarorum, seu caeterarum nationum derelicta ac destructa hactenus remanserat diebus nostris, divini amoris face accensus, Christo protegente, una cum nostro adjutorio construere atque reparare ad pristinum honorem cupiebat; sed quia locus, in quo hoc facere optabat, admodum arctus vel strictus habebatur, ut condigne ibidem hoc facere non valeat, petiit Celsitudini nostrae, ut in [Col. 1450A] eleemosyna nostra ad eamdem suam sedem aliquam portionem haereditatis, quam Rotgandus Longobardus, et germanus illius Felix intra civitatem vel foris prope moenia civitatis ipsius habuerunt, et propter eorum infidelitatem, quia cum Rotgando quondam infideli duce fuerunt interfecti, in publicum nostrum secundum legem Francorum vel Longobardorum devenerat; et post illorum duorum fratrum de hac luce obitum quidam fidelis noster nomine Landola per nostrum tenuit beneficium, et post hujus discessum Bonno filius ejus hactenus tenere visus fuit, traderemus vel confirmaremus, quatenus opportunius atque decentius atria vel reliquas constructiones, quae ad honorem illius loci pertinerent; secundum quod ipse mente provida tractaverat, adimplere [Col. 1450B] valeat. Nos vero de tam praeclari operis constructione exhilarati condonamus atque confirmamus supradictam portionem duorum praedictorum fratrum infidelium Rotgandi videlicet et Felicis, quae ad jus nostrum pertinere dignoscebatur in eleemosyna nostra pro mercedis animae nostrae augmentum ecclesiae Dei sanctae genitricis Mariae, vel ad ipsam sedem Aquilejensem, ut perennis temporibus ad ipsam sedem sanctam proficiat in augmentis: id est domos, cultilem cum sedimine, terris aratoriis, vineis, silvis, pratis, seu portionem illam, quam in portu fluminis, quod vocatur Natisionis, habere visi fuerunt, sicut superius comprehendimus; quidquid intra civitatem vel foras prope muros civitatis ditioni nostrae ex ipsa haereditate pertinere videatur, tradimus [Col. 1450C] atque confirmamus, et in perpetuum mansurum esse volumus. Tertius quidem frater illorum nomine Landulphus, qui in infidelitate eorum non perseveravit, suam adhuc tenet portionem. Per reliqua autem loca ibi et ubi aliquid de supradictorum infidelium haereditate ad nos pervenit, nostrae imperiali reservavimus ordinationi. Praecipientes ergo jubemus, ut nullus fidelium nostrorum cujuslibet ordinis, officii, auctoritatis atque honoris deinceps in futurum de praedictis rebus, quas perpetualiter circa ipsum sanctum locum delegavimus atque confirmavimus, rectores ipsius sanctae Dei Ecclesiae praenominatas res ab ullius contradictione, tranquille et quiete jure perpetuo possidere impediat. Et ut haec traditio et confirmatio nostra firmiter habeatur, ac per futura [Col. 1450D] tempora melius conservetur, manu propria subscripsimus, et de annulo nostro subtus sigillari jussimus.

Data XII Kal. Januarii anno XII Christo propitio imperii nostri, et XLV regni in Francia, XXXVII in Italia, indictione V [b 1Kb] .

Actum Aquisgrani in palatio regio, in Dei nomine feliciter. Amen.




Volume back matter





[Col. 1451]
ORDO RERUM QUAE IN HOC TOMO CONTINENTUR.


BEATI CAROLI COGNOMENTO MAGNI IMPERATORIS AUGUSTI OPERUM OMNIUM PARTIS PRIMAE CONTINUATIO.

    CODICIS DIPLOMATICI SECTIO TERTIA.---MONUMENTA DOMINATIONIS PONTIFICIAE, SIVE CODEX CAROLINUS. 9
    Epistola dedicatoria. Ibid.
    Praefatio Cennii. 11
    § 1. De Codice Carolino. 16
    § 2. Sancti Leonis III epistolae decem. 25
    § 3. De diplomate Ludovici Pii. 28
    § 4. De diplomate Ottonis I. 30
    § 5. De diplomate sancti Henrici. 32
    § 6. De chartula comitissae Mathildae. 33
    § 7. De codice Rudolphino. 37
    § 8. De diplomatibus Rudolphi. 41
    Praefatio Gretseri. 45
    Cennii tabula duplex epistolarum Codicis Carolini chronologice dispositarum. 49
    Inscriptio Codicis membranacei venerandae vetustatis, sed pessime a librariis accepti. 51
    Epistolae Romanorum pontificum Gregorii III, sancti Zachariae, Stephani II, Pauli I, pseudopapae Constantini et Adriani I.
    In sancti Gregorii III ad Carolum subregulum epistolas admonitio. 53
    I. Epistola Gregorii III pontificis ad Carolum Martellum,---Pro defensione sanctae Dei Ecclesiae. 64
    II. Item epistola Gregorii secunda ad Carolum missa,---Similiter pro defensione sanctae ecclesiae.
    In sancti Zachariae epistolam monitum. 69
    III. Item epistola Zachariae papae ad domnum Pippinum missa,---Quae praetitulata est sub majorum domus nomine, eo quod nondum in regis dignitatem esset elevatus una cum capitulis suis consultis, etiam (a jam) dicto Pippino, vel sacerdotibus in partibus Franciae, qualiter respondendum, scripsit jam dictus pontifex. 79
    In Stephani II litteras admonitio. 91
    IV. Item epistola ejusdem papae per Droctegangum abbatem directa,---In qua continentur gratiarum actiones et uberrimae benedictiones. 100
    V. Item epistola generalis ejusdem papae,---In qua continentur gratiarum actiones et uberrimae benedictiones. 101
    VI. Item epistola ejusdem papae ad domnum Pippinum regem et (vel) Carolum et Carolomannum,---Pro defensione sanctae Dei Ecclesiae, quia Haistulfus (Aistulfus) irritum fecerat pactum quod cum eis fecerat, et suum sacramentum non conservaverat, sicut pollicitus eisdem regibus fuerat, etc. 103
    VII. Item exemplar epist. ejusdem papae ad domnum Pippinum, Carolum et Carolomannum dilectum (directum),---In quo continetur quod Haistolfus (Haistulfus) irritum fecerat pactum et juramentum, quod iisdem regibus de justitia sancti Petri pollicitus fuerat cum nimiis adjurationibus, iterum postulans adjutorium obtinere contra eumdem. 107
    VIII. Item epistola ejusdem papae ad domnum regem Pippinum, et Carolum vel Carolomannum seu omni generalitati,---In nomine ipsius papae comprehensa pro desolatione et devastatione sanctae Dei Ecclesiae et urbis Romanae per Georgium episcopum, et Warneharium abbatem, et (seu) Thomaricum comitem missos ipsius apostolici directa, postulando nimiis cum adjurationibus adjutorium contra Langobardos. 111
    IX. Item epistola Stephani papae ad domnum Pippinum regem,---Specialiter et singillatim pro defensione sanctae Dei Ecclesiae directa, ut in superiore ejusdem continetur epistola, adjutorium volens obtinere contra Langobardos, per Georgium et Warnebarium similiter directa. 115
    X. Item epistola tertia quam misit Stephanus papa ad domnum regem Pippinum et Carolum vel Carolomannum, seu omni generalitati Francorum,---In nomine sancti Petri comprehensa, postquam per semetipsum jam dictus papa in Francia fuit, et secunda vice voluit adjutorium obtinere contra Langobardos. 121
    XI. Item epistola ejusdem ad domnum Pippinum regem per Folradum capellanum, Georgium episc. et Joannem sacellarium, post mortem Aistulfi directa,---In qua continentur [Col. 1452] gratiarum actiones et benedictiones uberrimae pro victoria et restitutione sanctae Dei Ecclesiae, poscens ea quae deerant restituenda. 126
    De sancti Pauli I epistolis una et triginta discursus praevius. 133
    XII. Exemplar epistolae---Ubi Paulus diaconus et electus sanctae Romanae Ecclesiae significans de transitu Stephani papae, per Immonem missae, missum domni Pippini regis. 147
    XIII. Item epistola ejusdem papae ad domnum Pippinum regem per Wulfardum directa,---In qua continentur gratiarum actiones et uberrimae laudes pro defensione sanctae Dei Ecclesiae, poscens adjutorium contra Langobardos, eo quod ipsi Langobardi in magna arrogantia permanentes, et justitias sanctae Dei Ecclesiae minime reddentes. 148
    XIV. Item exemplar generale ejusdem papae ad cunctum exercitum a Deo protectum regni Francorum,---In qua continentur gratiarum actiones et uberrimae benedictiones, pro certamine eorum, et ut magis in servitio Dei omnipotentis et sanctae Dei Ecclesiae certando perseverent, animum domini Pippini regis ad hoc peragendum excitent. 151
    XV. Item exemplar epistolae generalis populi senatusque Romani ad domnum Pippinum regem directae,---In qua continentur gratiarum actiones, et de litteris quas dominus Pippinus rex eidem populo direxit pro fide servanda erga sanctam Dei Romanamque Ecclesiam, et dominum Paulum apostolicum. 153
    XVI. Item epistola ejusdem papae ad domnum Pippinum regem per Langbard directa,---In qua continentur gratiarum actiones et uberrimae benedictiones pro vita et incolumitate ipsius, vel domini Caroli et Carlomanni, nobilissimis liberis ejus, volens adjutorium obtinere, cum multis adjurationibus contra Langobardos, et in embolum (embolo) continetur praeceptum quod Marino presbytero direxit, de titulo Chrysogoni, et de libris quos ei transmisit. 156
    XVII. Item epistola ejusdem papae ad domnum Pippinum regem, per Georgium episcopum, Stephanum presbyterum, seu Radpertum, missos, directa,---In qua continentur gratiarum actiones pro defensione sanctae Dei Ecclesiae, et praefatus papa poscens ut dominus rex Pippinus Desiderio regi suo (suos) obsides restitueret, et pacis foedera cum eo confirmaret. 159
    XVIII. Item epistola ejusdem papae ad domnum regem Pippinum missa pro defensione sanctae Dei Ecclesiae,---Significans quod Desiderius Pentapolin depraedavit, et omnia alimenta populi ferro et igne consumpsit, et quia Albinum (Alboinum) ducem Spoletinum in vinculis detrusit, et quia dux Beneventanus, in Osorotana (Otorontana, Otoritana) civitate retrusus, alium ducem Argisem in Benevento constituit, et quia locutus est cum misso imperiali Georgio, et invitavit exercitum imperatoris in Italia contra Ravenna, et exercitum de Sicilia contra Otorantanam civitatem, et professus est eam tradere partibus imperialibus, vel aliis pluribus capitulis. 161
    XIX. Item epistola ejusdem papae ad domnum Pippinum regem directa,---De Marino presbytero et ejus iniquo consilio, et de consecratione ipsius. 168
    XX. Item epistola ejusdem papae ad domnum Pippinum regem per Petrum presbyterum directa,---In qua continetur abbasciatum (legatio) Remedii episcopi et Audecarii (Andegarii) comitis, qualiter justitias beati Petri apostolorum principis apud Desiderium quondam regem ex parte receperit, et reliquas justitias faciendum pollicitus est. 169
    XXI. Item epistola ejusdem papae ad domnum Pippinum gloriosum regem, per Georgium episcopum directa,---In qua continentur gratiarum actiones pro liberatione sanctae Dei Ecclesiae, et in embolo postulat ut filium ejus, qui tunc natus fuit, ex sacro baptismatis fonte excipere mereretur. 172
    XXII. Epistola ejusdem papae ad domnum Carolum et Carolomannum reges directa,---In qua continentur gratiarum actiones et uberrimae benedictiones. 174
    XXIII. Item epistola ejusdem papae ad domnum Pippinum regem directa,---De sanitate vel incolumitate ejus percunctandum, simulque et de missis suis, qui ad regiam [Col. 1453] fuerunt directi urbem.
    XXIV. Item epistola ejusdem papae ad domnum regem Pippinum,---In qua continentur benedictiones, et praefatus papa poscens ut dominus rex Pippinus suos missos partibus Romae dirigeret, et sibi (ei) de salute vel sospitate sua innotesceret, et qualiter in itinere egisset, quo modo Dominus inimicos ejus in manus ipsius tradidisset, et sub pedibus ejus humiliasset. 177
    XXV. Item epistola ejusdem papae ad domnum Pippinum regem directa,---In qua postulat adjutorium contra Graecos. 178
    XXVI. Item epistola ejusdem papae ad domnum regem Pippinum pro defensione sanctae Dei Ecclesiae directa,---In qua continentur uberrimae laudes, et (in) embolo continetur ut praefatus dominus rex Pippinus Desiderio regi Langobardorum suam praeceptionem dirigeret, ut, si necesse exigeret, auxilium praestare deberet, tam Ravennae quamque aliis maritimis civitatibus, ad dimicandum contra inimicorum impugnationem. 180
    XXVII. Item epistola ejusdem papae ad domnum Pippinum regem directa,---In qua continentur gratiarum actiones pro exaltatione sanctae Dei Ecclesiae, et ut missum suum Romam dirigeret. 182
    XXVIII. Item epistola ejusdem papae ad domnum Carolum et Carolomannum reges directa,---In qua continentur (continetur) pro defensione sanctae Dei Ecclesiae. 184
    XXIX. Item exemplar epistolae ad domnum Pippinum regem per Witmarum et Gerbertum abbates et Hugbaldum directae,---In qua continentur gratiarum laudes pro exaltatione sanctae Dei Ecclesiae, et postulans ut semper in id decertare debeat. 186
    XXX. Item epistola ejusdem papae ad domnum Carolum et Carolomannum reges directa,---In qua continentur gratiarum actiones, et de litteris ab eis directis, et ut cum domino genitore eorum semper pro defensione sanctae Dei Ecclesiae decertare debeant. 189
    XXXI. Item epistola ejusdem papae ad domnum Pippinum regem directa,---De monacho quodam Acosma (a Cosma) ab Alexandrino patriarcha directo. 190
    XXXII. Exemplar praecepti quod fuit factum a Paulo sanctae recordationis pontifice sanctae Romanae Ecclesiae et universali papa.---Monasterium sancti Silvestri in monte Soracte cum aliis tribus ei subjacentibus, scilicet sanctorum Stephani, Andreae et Victoris, concedit Pippino per litteras apostolicas, quas vocant bullam, anterioribus sancti Zachariae, queis Carolomanno permittebatur, cassatis, si repertae usquam fuerint. 192
    XXXIII. Item epistola ejusdem papae ad domnum regem Pippinum pro defensione sanctae Dei Ecclesiae directae,---In qua continentur gratiarum actiones et uberrimae benedictiones pro integritatis orthodoxae fidei observationem (observatione). 194
    XXXIV. Item epistola ejusdem papae ad domnum (Pippinum) regem, directa,---Pro defensione sanctae Dei Ecclesiae, et de conlocutione cum Desiderio rege in urbe Ravenna. 196
    XXXV. Item epistola ad domnum Pippinum regem per Haribertum abbatem et Dodonem comitem directa,---In qua continentur uberrimae benedictiones et gratiarum laudes de firmo atque incommutabili pollicitationis verbo, et magna perseverantia in perficiendis causis apostolicis. 197
    XXXVI. Item epistola ejusdem papae ad domnum Pippinum regem directa,---De Simeone vel monacho (monachis) Remedii episc. 199
    XXXVII. Item epistola ejusdem papae ad domnum Pippinum regem,---In qua continentur gratiarum actiones, et de sanitate ipsius, seu Caroli (et Carlomanni), et de Marino presbytero, atque de Ravenna, qualiter contra eamdem mala machinantur consilia. 201
    XXXVIII. Item epistola ejusdem papae ad domnum regem Pippinum per Flavinum capellanum et Joannem subdiaconum et abbatem, atque Pamphilum defensorem regionarium sanctae Ecclesiae directa,---In qua continentur gratiarum actiones de ipsis missis, qualiter una cum missis imperialibus honorifice suscepti sunt, et caetera. 206
    XXXIX. Item epistola ejusdem papae ad domnum Pippinum regem directa,---In qua continentur quod sex patricii cum trecentis navibus et stolo de Sicilia in (Al. om. in) partibus Romae vel Franciae properant, et de justitiis sanctae Dei Ecclesiae, quas Desiderius coram missis suis facere promisit, quia nihil exinde, sicut pollicitus fuit, adimplevit. 210
    XL. Item epistola Pauli sanctae recordationis Romani antistitis per Andream et Gundricum missa,---In qua continentur gratiarum actiones et postulationes, volendo adjutorium obtinere contra Langobardos. 213
    [Col. 1454] XLI. Item epistola ejusdem papae ad domnum Pippinum regem per Wulfardum et socios ejus directa,---In qua continentur uberrimae laudes, et de missis apostolicis, vel Graecorum in Francia morantibus, seu de Georgio (Gregorio episc.) et Petro. 216
    XLII. Item epistola ejusdem papae ad domnum Pippinum regem directa,---Pro defensione sanctae Dei Ecclesiae, et pro monasterio quod ei concessit prope montem Seraptem situm, gratias magnas referendo. 221
    XLIII. Item epistola ejusdem papae ad domnum Pippinum regem per Wilharium episcopum atque Dodonem et Wichardum directa,---In qua continentur gratiarum actiones, ejusdem papae fidei constantia, ut nullus favor aut terror ab ejus amore aut charitate ullo modo possit separare. 225
    In pseudopapae Constantini sequentes litteras monitum. 227
    XLIV. Epistola Constantini PP. neophyti ad domnum Pippinum regem directa,---In qua continentur gratiarum actiones, et de obitu domni Pauli papae, et postulat ut in gratia domni Pippini regis permanere possit, sicuti antecessores sui fuerunt. 233
    XLV. Epistola Constantini papae neophyti ad domnum Pippinum regem directa,---In qua continetur quod a populo Romano per violentiam electus, et in sede apostolatus intromissus fuit, postulans ut in gratia domni regis Pippini permanere possit, sicut antecessores sui fuerunt, et inde de epistola Theodori patriarchae Jerosolymitani, et de aliis epistolis Alexandrini et Antiocheni patriarcharum; et in embolo de Georgio, Marino et Petro. 235
    In Stephani III epistolas quinque admonitio. 239
    XLVI. Item epistola ejusdem papae ad domnum Carolum regem et ejus praecelsam genitricem directa,---De Christophoro et Sergio filio ejus, qui cum Dodone et caeteris Francis Stephanum papam interficere conati sunt. 245
    XLVII. Item epistola Stephani papae ad domnum Carolum regem et ejus praecelsam genitridem directa,---In qua continentur gratiarum actiones, et collaudans Itherium (Ittherium) abbatem, et postulans ut ei digna retributio pro suo certamine fieret. 248
    XLVIII. Item epistola ejusdem papae ad domnum Carolum et Carolomannum reges directa,---In qua continentur uberrimae benedictiones et pro eorum fraternitatis concordia gratiarum actiones, et de justitiis sancti Petri. 249
    XLIX. Item epistola ejusdem papae ad domnum Carolomannum regem directa,---In qua continentur gratiarum actiones, et postulat ut filium suum ex fonte sacri baptismatis suscipere mereretur. 252
    L. Item epistola ejusdem papae ad domnum Carolum et Carolomannum reges directa,---Prohibendo atque cum nimiis adjurationibus obligando, ut de gente Langobardorum uxores minime acciperent. 255
    De Adriani 49 epistolis commentatio praevia. 261
    LI. Item Adriani papae epistola ad domnum Carolum regem per Gausfridum abbatem directa,---In qua continetur de victoria ipsius praedicti regis, et de episcopis Pisano et Lucano, ut ad proprias sedes atque Ecclesias pro sua pietate remeare concederet. 280
    LII. Item epistola ejusdem papae ad domnum Carolum regem directa,---In qua continetur de protervia Leonis archiepiscopi Ravennatium civitatis. 283
    LIII. Item epistola ejusdem papae ad domnum Carolum regem directa per Andream et Anastasium,---Pro justitia sanctae Dei Ecclesiae, et de Leone archiepiscopo, qui ad jam praefatum dominum regem properavit. 286
    LIV. Item epistola ejusdem papae ad domnum Carolum regem directa,---In qua continentur uberrimae benedictiones pro exaltatione sanctae Dei Ecclesiae, et de epistola Joannis patriarchae Gradensis. 288
    LV. Item epistola ejusdem papae ad domnum regem Carolum directa,---In qua continentur gratiarum actiones pro exaltatione sanctae Dei Ecclesiae, et de missis domini regis, qui autumni tempore Romam venire debuerunt. 291
    LVI. Item epistola ejusdem papae ad domnum (Carolum) regem directa,---In qua continetur de transitu Constantini imperatoris, et de Reginaldo duce Clusinae, praefatus papa postulans ut ipsum (ducatum) actum domnus rex et habere non permitteret, eo quod multa mala in castello Felicitatis indesinenter agere non desistebat. 295
    LVII. Item epistola ejusdem papae ad domnum Carolum regem directa,---Pro exaltatione sanctae Dei Ecclesiae, et de Possessore et Rabigaudo (Rabigando) ipsum apostolicum despicientes Spoleto ad Hildebrandum ducem perrexerant, et inde Benevento pervenerant. 297
    LVIII. Item epistola ejusdem papae ad domnum Carolum regem directa,---In qua continetur quod Hiltibrandus et [Col. 1455] Aragis, (Arogis) atque Rodgans, necnon et Regimbaldus (Raginaldus, Reginaldus) duces consilium inierant qualiter se in unum conglobarent cum Graecis et Adalgiso, terra marique, ad dimicandum contra Romam et Italiam, et sub nimiis adjurationibus postulans adjutorium contra eos. 300
    LIX. Item epistola ejusdem papae ad domnum Carolum regem directa,---In qua praedictus papa postulans ut domnus rex revertens a Saxonia ad limina sancti Petri properaret, quemadmodum ei pollicitus fuerat. 302
    LX. Item epistola Adriani papae ad domnum Carolum regem directa,---In qua continentur gratiarum actiones pro vita et sanitate domni regis, et uxoris, vel filium (filiorum) ejus, necnon et pro exaltatione sanctae Dei Ecclesiae, et postulans ut filium suum ex sacro baptismatis fonte suscipere mereretur. 304
    LXI. Paulus presbyter, et totus Romanus clerus.---Paulo post missorum discessum audiens ex regiis litteris Francorum fines a Saracenis invasum iri, ad assiduas preces diu noctuque se vertit cum toto Romano clero, idque solatii ergo illi nuntiat ac victoriam ominatur. Beneventanos foedere juncto cum Cajetanis et Tarracinensibus, nec non cum patricio Siciliae Cajetae degente consilium cepisse eripiendi sanctae sedi Campaniae Romanae civitates et patricio eidem subjiciendi. Se per legatos primum egisse, at nequidquam, quare illud mittere exercitum deliberasse. Orat ut missum deleget Beneventanis cum increpatoriis, ut ad officium redeant; se ne ad consecrationem quidem episcoporum eos recipere, tanquam sanctae sedis et Caroli hostes. Denique ut faciat quae per missos petiit eum precatur. 308
    LXII. Item epistola ejusdem papae ad domnum Carolum regem directa,---In qua continetur de fide et constantia ipsius, et Anastasio misso ipsius apostolici, qui in Francia demoratus fuerat. 311
    LXIII. Item epistola ejusdem papae ad domnum Carolum regem directa,---Pro exaltatione sanctae Ecclesiae, et de orationibus ipsius apostolici. 315
    LXIV. Item epistola ejusdem papae ad domnum Carolum regem directa,---In qua continetur de venundatione mancipiorum genti paganae Saracenorum facta; et praedictus papa excusans Romanos nunquam tale scelus perpetrasse, sed a Langobardis et Graecis eos traditos esse dicit. 317
    LXV. Item epistola ejusdem papae ad domnum Carolum regem directa,---In qua continetur de Mauricio episcopo, quod Histrienses ei oculos eruissent. 320
    LXVI. Item epistola ejusdem papae ad domnum Carolum regem directa,---In qua continetur quod Neapolitani cum Graecis civitatem Terracinensem invasissent. 321
    LXVII. Item epistola ejusdem papae ad domnum Carolum regem directa,---In qua continetur de camerado vel trabibus seu lignamine quod necesse erat ad ipsam ecclesiam sancti Petri faciendum, et de corpore sancto quod Fulgatus (Fulradus) petiit. 324
    LXVIII. Item epistola ejusdem papae ad domnum Carolum regem directa,---In qua continentur gratiarum actiones pro exaltatione sanctae Dei Ecclesiae, et de territorio Savinensi, quemadmodum praedictus rex sancto Petro pollicitus fuerat, quod in integro contradere juberet. 328
    LXIX. Item epistola ejusdem papae ad domnum Carolum regem directa,---In qua continetur de territorio Savinense, qualiter Itherius et Maginarius missi domni regis ipsum territorium in integro partibus sancti Petri reddere voluerunt, sed propter iniquos homines minime potuerunt. 331
    LXX. Item epistola Adriani papae ad Egilam episcopum in partibus Spaniae missa,---Pro fide orthodoxa tenenda, et pro jejunio sexta feria, et Sabbato celebrando. 333
    LXXI. Item epistola Adriani papae ad Egilam episcopum, seu Joannem presbyterum,---De eorum sacratione vel constantia in partibus Spaniae praedicandum, et de paschali festivitate, et de praedestinatione hominis, sive ad bonum, sive ad malum, et de coinquinatione eorum tam in escis quamque in potu, seu et de diversis erroribus, et de eorum pseudosacerdotibus, qui vivente viro sortiuntur uxores, et de libertate arbitrii, vel multis aliis capitulis in partibus illis contra fidem catholicam ortis. 336
    LXXII. Item epistola ejusdem papae ad domnum Carolum regem directa,---In qua continetur de fide vel constantia ipsius apostolici erga praedictum regem. 340
    LXXIII. Item epistola ejusdem papae ad domnum Carolum regem directa,---In qua continetur de sacratione Petri episcopi, seu et de territorio Savinensi. 348
    LXXIV. Item epistola ad domnum Carolum regem directa,---In qua continentur gratiarum actiones pro exaltatione sanctae Dei Ecclesiae, et de territorio Savinense, qualiter Machinarius (Maginarius) fidelissimus ejusdem praecelsi regis, ipsum territorium cum integritate partibus [Col. 1456] sancti Petri contradere voluit, sed propter iniquos atque perversos homines minime potuit. 352
    LXXV. Item epistola ejusdem papae ad domnum Carolum regem directa,---In qua continentur gratiarum actiones de susceptis laboribus pro beato Petro, commendans ipsi Georgium episcopum. 354
    LXXVI. Item epistola ejusdem papae ad domnum Carolum regem directa,---In qua continetur de praeda Persarum in finibus Graecorum facta, et de discordia quae inter ipsos erat. 355
    LXXVII. Item epistola ejusdem papae ad domnum Carolum regem directa,---In qua continetur de fide vel dilectione quam erga beatum apostolorum principem Petrum habere pollicitus est, ut inconcussa et insolubilis permaneat, et nulla callida versutia ab apostolico amore ejus animus disjungi possit. 356
    LXXVIII. Item epistola ejusdem papae ad domnum Carolum regem dire ta,---In qua continetur de abbate venerabilis monasterii sancti Vincentii, qui apud domnum regem insons accusatus fuerat, et inde ablatus, ut eum venusto vultu ac vibrantissimo animo clementissime susciperet, quia falsa crimina ei objiciebantur. 359
    LXXIX. Item epistola ejusdem papae ad domnum Carolum regem directa.---Indicat quomodo contentionem monachorum ad se missorum composuerit. Et quod Potho abbas cum decem monachis ad Carolum regem proficisci voluerit, ut ibidem quoque de objectis criminibus se purgaret. 360
    LXXX. De episcopis vel presbyteris.---Ut non militarem induerent armaturam, sed spiritalem, id est, jejuniis et orationibus vacarent, seu de venalitate vel captivatione hominum, vel aliis illicitis causis, quae a pravis hominibus perpetrata erant, seu de visione Joannis monachi, quae falsa vel inanis esse videbatur. 365
    LXXXI. Item epistola ad domnum Carolum regem directa,---In qua continetur de monasterio sancti Hilarii confessoris in Calligata. Orat ne ipsum seu hospitales, qui per colles (calles) Alpium siti sunt in susceptione peregrinorum, ut a nulla magna parvaque persona invadi (invadere) sineret. 369
    LXXXII. Item epistola ejusdem papae ad domnum Carolum regem directa,---In qua continetur de molivo (musivo) atque marmore palatii Ravennatae (Ravennatis) civitatis; praedictus papa domni regis ditioni, vel quidquid exinde facere voluisset, libenti animo se tribuere dicit. 371
    LXXXIII. Item epistola Adriani papae episcopis per universam Spaniam commorantibus directa, maxime tamen Eliphando vel Ascarico cum eorum consentaneis.---Pro haeresi vel blasphemia, quod Filium Dei adoptivum nominat, cum multis capitulis sanctorum Patrum eos reprehendens. Nec non et de paschali festivitate, seu et de sanguine pecudum et suillo, et sanguine suffocato, quem in errore praedicantes dicunt; ut qui ea non ederit, rudis et ineruditus est, quos sub anathematis vinculo obligatos et ab Ecclesia extraneos dicit. Similiter et de praedestinatione Dei, quod si quis ad bonum praedestinatus esset, contra malum resistere necesse illi non erat; si vero ad malum notus (natus) bonum illi exercere nihil proderit. Pro quo capitulo apostolicis adhortationibus eos castigans, nec non et de hoc, quia communem vitam cum Judaeis et non baptizatis paganis tam in escis quam in potu, seu et in diversis erroribus (ducunt), nihil pollui se inquiunt, nec non et de filiabus eorum, quas populo gentili tradunt, vel de sacrationibus eorum, seu et de mulieribus, quae vivente viro sibi maritum sortiuntur, simulque et de libertate arbitrii, vel aliis multis quae enumerare longum est, eos castigans cum sanctorum Patrum traditionibus. 374
    LXXXIV. Item epistola ejusdem papae ad domnum Carolum regem directa,---In qua continetur de Veneciis (Veneticis), ut de Ravenna seu de Pentapoli expellerentur, nec non et de Garamanno duce, qui possessiones Ravennatis Ecclesiae violenter invasisset vel exspoliasset. 386
    LXXXV. Item epistola ejusdem papae ad domnum Carolum regem directa,---In qua continetur de gente dudum perfida, scilicet Saxonum, qualiter Dominus ac Redemptor noster per praefati regis laboriosa certamina, ad Dei cultum (et) suae catholicae et apostolicae Ecclesiae rectitudinem fidei, seu ad sacrum baptismatis fontem usque perduxisset, et de litaniis, et de jejuniis, et orationibus pro hujuscemodi re. 387
    LXXXVI.---Item epistola ejusdem papae ad domnum Carolum regem directa.---Respondet interroganti de Saxonibus quibusdam in paganismum relapsis, posse illos post longam poenitentiam ad consortium Ecclesiae recipi. 390
    LXXXVII. Item epistola ejusdem papae ad domnum Carolum regem directa,---In qua continentur gratiarum [Col. 1457] actiones pro exaltatione sanctae Dei Ecclesiae, et de honore pallii sacerdotalis concessi Ermenberto episcopo. 392
    LXXXVIII. Item epistola ejusdem papae ad domnum Carolum regem directa,---In qua continetur de trabibus majoribus ad ecclesias restaurandas, quas domnus rex ei dare praeceperat; et ipsos actores negligentes nihil exinde, sicut eis a dicto rege injunctum fuerat, fecisse dicit, et de stanno ad ipsam ecclesiam sancti Petri recooperiendam. 394
    LXXXIX. Item epistola ejusdem papae ad domnum Carolum regem directa.---In qua continentur gratiarum actiones seu benedictiones, pro cruce quam ei miserat, et de territorio Populoniensi seu Rosellensi, ut domnus rex suos idoneos missos dirigeret, qui sub integritate ipsas civitates cum suburbana (suburbanis) earum ei contradere debuissent. 396
    XC. Item epistola ejusdem papae ad domnum Carolum,---In qua continentur de adventu Adalchisi partibus Calabriae, et ut Grimualdum in Benevento ducem non constitueret, et de civitatibus Beneventanis, et Rosellis, et Populonio. 398
    XCI. Item epistola ejusdem papae ad domnum Carolum regem directa,---In qua continetur de missis Graecorum cum diucitin, id est dispositore Siciliae, post reversionem Attonis diaconi, missi domni regis a Benevento, cum relicta Arichisi ducis conciliati (consiliati) sunt, qualiter ducatum Beneventanum a potestate praedicti regis per insidias subtrahere potuissent. 402
    XCII. Item epistola ejusdem papae ad domnum Carolum regem directa,---In qua continetur de Arachiso duce Beneventano, qui (quia) postquam rex Carolus a Capuana urbe revertisset, praedictus Arigisus, Deo sibi contrario, apud imperatorem missos suos direxerat, petens auxilium et honorem patriciatus, cupiens fidem, quam pollicitus fuerat, irritam facere, promittens se tam in tonsura quam in vestibus usu Graecorum perfrui. 406
    XCIII. Item epistola ejusdem papae ad domnum Carolum regem directa,---In qua continentur gratiarum actiones, et de Rosellis et Populonio, et de civitatibus Beneventanis, vel de insidiis Graecorum. 411
    XCIV. Item epistola ejusdem papae ad domnum Carolum regem directa.---Ipsum mendacii arguit, et objurgat quod Ravennam ad electionem novi pontificis missos (legatos) suos direxerit. 416
    XCV. Item epistola ejusdem papae ad domnum Carolum regem directa,---In qua continetur de Constantino et Paulo ducibus ipsius apostolici, qui apud praefatum regem a perversis hominibus gratis accusati fuerant, postulans ut unum ex ipsis, scilicet Paulum, quem ejus obtutibus praesentandum miserat, benigne suscipere dignaretur. 418
    XCVI. Item epistola ejusdem papae ad domnum Carolum regem directa.---In qua continetur de missis Offae regis Anglorum, qui simul cum missis praefati regis Caroli Roma properarent (Romam properarunt), et qualiter praedictus papa ipsos missos Anglorum honorabiliter suscepisset; quemadmodum ei praedictus rex Carolus per suos legatos mandaverat, seu et de aliis capitulis. 420
    XCVII. Item epistola ejusdem papae ad domnum Carolum regem directa.---In qua continetur de dioecesibus vel parochiis episcoporum partibus Italiae atque Iusciae, quas alterutrum invadentes, et de veste monachica, quam contra sanctos canones relinquentes, iterum saecularibus vestibus induebantur, et sibi illicito matrimonio sociabant. 424
    XCVIII. Item epistola ejusdem papae ad domnum Carolum regem directa,---In qua continetur de parochiis episcoporum, et de eorum sacratione, et de honore patriciatus domini regis, et alia capitula. 427
    XCIX. Item epistola ejusdem papae ad domnum Carolum regem directa,---In qua continentur gratiarum actiones seu benedictiones pro exaltatione sanctae Dei Ecclesiae, et de Sacramentario exposito a sancto Gregorio immistum, quatenus eum domnus rex poposcerat, per Joannem monachum atque abbatem civitatis Ravennantium (Ravennatium) miserat. 434
    Index rerum et verborum quae in primo Codicis Carolini juxta editionem Cennii tomo continentur. 437
    Praefatio editionis Cajetani Cennii tomo II praefixa. 451
    Provinciale vetus, sive Ecclesiae universae provinciarum notitia. 457
    Liber Censuum genuinus. 475
    De sancti Leonis III ad Carolum imperatorem epistolis dissertatio. 487
    § 1. Multo plures editis a Conringio adhuc latent. Ibid.
    § 2. Fides catholica et Romana Ecclesia a Carolo Magno patricio Romm. egregie defensa, et pontificia dominatio dilatata. 490
    [Col. 1458] § 3. De renovatione imperii a sancto Leone III facta anno 800. 498
    § 4. De translatione imperii ad Germanos a Joanne XII facta anno 962. 508
    Incipiunt epistolae de papa Leone ad imperatorem Carolum missae. 517
    EPISTOLA PRIMA.---Qualiter quidam episcopus exsul inventus. Ibid.
    EPIST. II.---Qualiter missi justitiam facturi damnum fecerunt. 520
    EPIST. III.---De accusatoribus. 523
    EPIST. IV.---De beneficiis acceptis. 527
    EPIST. V.---Gratiarum actionis. 531
    EPIST. VI.---Intercessiones et caetera. 535
    EPIST. VII.---Quaestiones solvendae. 538
    EPIST. VIII.---De occisi ne Maurorum in Graecos. 540
    EPIST. IX.---Qualiter Sicilienses cum Saracenis pactum fecerunt et captivi redditi. 544
    EPIST. X.---De iniquo consilio facto. 548
    Dissertatio de diplomate Ludovici Pii. 551
    Privilegium Lodovici imperatoris de regalibus confirmandis papae Paschali. 579
    APPENDIX. 587
    Dissertatio de diplomate Ottonis I aug. et Ottonis II regis. Ibid.
    Exemplum privilegii Ottonis imperatoris de regalibus beato Petro concessis. 603
    Dissertatio de diplomate Henrici I. 609
    Exemplum privilegii Henrici imperatoris de regalibus beato Petro concessis. 625
    Dissertatio de chartula comitissae Mathildae, seu donatione sanctae sedi semel et iterum facta. 631
    CAPUT PRIMUM.---De nomine, conditione, situ, vicibus terrae Mathildis. Ibid.
    CAP. II.---De civitatibus Parma, Regio, Mutina et Mantua juris olim comitissae Mathildis. 648
    Cartula comitisse Mathilde. 659
    Dissertatio de codice Rudolphino, seu de Rudolphi epistolarum libris tribus. 661
    § 1. De Caroli Magni successorum Carolingiorum electione. 663
    § 2. De trium Ottonum eorumque successorum usque ad Fridericum II electione. 664
    § 3. De septem electoribus sacri Romani imperii. 666
    § 4. De ritu coronationis Carolingiorum augg. 670
    § 5. Ritus coronationis Germaniae regum, postquam electio regis Romanorum constituta est. 674
    § 6. De libris tribus epistolarum Rudolphi. 685
    Rudolphi I Caesaris Augusti epistolarum libri tres. 701
    LIBER PRIMUS. Ibid.
    EPISTOLA PRIMA.---Rudolphus electus in regem Romanorum ad stabilienda imperii sui auspicia petit a religiosorum congregatione orationum suffragia. Ibid.
    EPIST. II.---Fr. Joannes sancti Cisterciensis ordinis abbas generalis respondet ad superiores Rudolphi litteras ordinem suum ipsi commendans. 704
    EPIST. III.---Rudolphus itidem petit a sanctimonialibus virginibus pro se et consorte sua orationum suffragia. 705
    EPIST. IV.---Ejusdem cum superiore argumenti, et iisdem pene verbis conscripta. 707
    EPIST. V.---Rudolphus electus in regem Romanorum scribit ad universos imperii status de pace reformanda, et ut sibi debitam exhibeant obedientiam. 708
    EPIST. VI.---Civitas quaedam gratulatur Rudolpho de electione gratiasque agit de offensa remissa, eidem se commendans. 709
    EPIST. VII.---Alia item civitas Rudolpho gratulatur de electione ejusdem in regem Romanorum, eidem se submisse commendans. 710
    EPIST. VIII.---Quidam Rudolpho scribit, et pontificis maximi opera et mirabili sui sublimatione ecclesiae et imperii statum hactenus collapsum reformatum iri. 711
    EPIST. IX.---Princeps quidam scribit pontifici maximo de electione Rudolphi, ipsum eidem commendans. 713
    EPIST. X.---Civitas quaedam laetatur de promotione Rudolphi, eidem se totum devovens. 714
    EPIST. XI.---Gratam habet gratulationem sibi factam. 715
    EPIST. XII.---Rudolphus Gregorio X pontifici maximo gratias agit quod cancellarium ablegatum suum benigne audierit, promittens se semper in omnibus Ecclesiae Romanae obsequentissimum filium futurum. Ibid.
    EPIST. XIII.---Rudolphus cuidam cardinali gratias agit quod partes suas in curia Romana unice foverit. 718
    EPIST. XIV.---Offert abbati primarias preces pro ecclesiastico beneficio cuidam conferendo. 719
    EPIST. XV.---Secundario sed cum minis interpellat abbatem [Col. 1459] de ecclesiastico beneficio eidem pro quo antea intercesserat conferendo. 719
    EPIST. XVI.---Ejusdem cum duabus superioribus argumenti. 720
    EPIST. XVII.---Commendat episcopo quemdam primariis precibus in canonicum. Ibid.
    EPIST. XVIII.---Remittit servitia vacante imperio non praestita. 721
    EPIST. XIX.---Grates agit pro gratulatione sibi facta. 722
    EPIST. XX.---Pisani invitant Rudolphum ad sedandos Thusciae motus. 723
    EPIST. XXI.---Rudolphus Caesar respondet Pisanis. Ibid.
    EPIST. XXII.---Rudolphus mittit legatum ad summum pontificem. 724
    EPIST. XXIII.---Rudolphus petit a summo pontifice Romano ut ultra prius mutuum det sibi tria millia marcar. mutuo. 725
    EPIST. XXIV.---Mittit in Italiam gubernatorem comitem de Furstemberg. 726
    EPIST. XXV.---Ejusdem cum superiori argumenti. 728
    EPIST. XXVI.---Ad quemdam Italiae principem de eodem. 729
    EPIST. XXVII.---Religiosum quemdam legatum mittit. 731
    EPIST. XXVIII.---Ad papam promittit se venturum Mediolanum ad coronationem. Ibid.
    EPIST. XXIX.---Rudolphus gratias agit Gregorio X pontifici Romano pro confirmatione suae electionis. 732
    EPIST. XXX.---Petit a civitate quadam pro celebrandis comitiis imperialibus pecuniarium subsidium. 733
    EPIST. XXXI.---Cuidam principi qui ab ipso defecit. 735
    EPIST. XXXII.---Rudolphus cuidam principi qui regi Boemiae adhaesit. Ibid.
    EPIST. XXXIII.---Promittit pontifici se ejus reformationem contra exorbitantes Germaniae episcopos exsecuturum. 737
    EPIST. XXXIV.---Rudolphus cuidam principi pro litteris missis gratias refert, et significat se cum pontifice familiare Lausanae colloquium celebrasse. Ibid.
    EPIST. XXXV.---Ejusdem argumenti ad quamdam civitatem. 738
    EPIST. XXXVI.---Cuidam principi gratias agit quod ad coronam imperii suscipiendam ipsum praecedat in Italiam. 739
    EPIST. XXXVII.---Conatur eumdem principem cum fratre suo conciliare. 740
    EPIST. XXXVIII.---Saltzburgensis promittit se venturum ad coronationem. 742
    EPIST. XXXIX.---Ultima Gregorii X aegroti Aretii in Thuscia ad Rudolphum epistola. 743
    EPIST. XL.---Scribit cuidam in Romana curia, et se a sinistra suspicione purgat. 745
    EPIST. XLI.---Responsiva ad praecedentem epistolam. 746
    EPIST. XLII.---Ad cardinales post mortem Gregorii X, ut bonum eligant pontificem. 748
    LIBER SECUNDUS. 751
    EPISTOLA PRIMA.---Rudolphus gratulatur Innocentio V papae de ejus electione in Romanum pontificem. Ibid.
    EPIST. II.---Rudolphus scribit cardinali post mortem Gregorii X, pont. max., et eidem commendat legatum suum. 753
    EPIST. III.---Gaudet de novo electo pontifice, et procuratorem in Romana curia constituit. 754
    EPIST. IV.---Innocentius pontifex commendat Rudolpho imperatori Coloniensem Ecclesiam et archiepiscopum. 755
    EPIST. V.---Gratulatur pontifici novo de pontificia dignitate, eidem se submisse commendans. Ibid.
    EPIST. VI.---Rudolphus rescribit Ungariae regi, et se excusat quod preces ejus non admiserit. 757
    EPIST. VII.---Rudolphus promittit se de perpetrato quodam facinore ultionem sumpturum. 758
    EPIST. VIII.---Archiepiscopus Saltzburgensis apud Rudolphum Caesarem episcopum Secoviensem suffraganeum suum accusat. 759
    EPIST. IX.---Saltzburgensis archiepiscopi gravissima querela de Ottocaro rege Bohemiae post mortem Gregorii X pont. max. 760
    EPIST. X.---Item Salisburgensis episcopi ad Rudolphum gravior querela de Ottocaro rege Bohemiae, a cujus tyrannide se et suos petit liberari. 761
    EPIST. XI.---Idem Salisburgensis mittit notarium ad Rudolphum Caesarem, eumque ut ad sui suorumque liberationem [Col. 1460] quam primum accingatur, etiam atque etiam hortatur. 762
    EPIST. XII.---Rudolphus respondet episcopo Salisburgensi, gratias ipsi agens pro singulari ejus circa ipsum cura ac vigilantia. 763
    EPIST. XIII.---Idem Salisburgensis Rudolpho imperatori conqueritur contra comitem quemdam de violenter occupato monasterio sancti Pauli in Carinthia. 765
    EPIST. XIV.---Patriarcha Aquilegensis scribit Rudolpho imperatori de multis, praesertim de rege Bohemiae domando. 767
    EPIST. XV.---De capitaneo Styriae, qui nomine Ottocari regis Bohemiae omnia bona Ecclesiae Salisburgensis devastavit; idem Salisburgensis Rudolpho scribit, petens ab eo festinum auxilium. 769
    EPIST. XVI.---Rudolphus ad proceres regni Hungariae scribit se brevi ultionem sumpturum de ipsorum hoste rege Bohemiae. 770
    EPIST. XVII.---Rudolphus imperator commendat filium suum primogenitum, quem in Austriam cum copiis militaribus praemittit, cuidam principi, ut ipsum in omnibus adjuvet. 771
    EPIST. XVIII.---Rudolphus imperator duci cuidam significat se moturum contra Bohemum, et ut castra, viciniora occupet. 773
    EPIST. XIX.---Rudolphus Caesar excusat se apud pontificem Romanum, quod ad constitutum tempus non venerit pro corona imperii suscipienda. Ibid.
    EPIST. XX.---Excitat Ladislaum regem Hungariae, et Andream ducem Sclavoniae contra regem Bohemiae. 774
    EPIST. XXI.---Rudolphus ducem exercitus ad militiam invitat. 775
    EPIST. XXII.---Fridericus archiepiscopus Salisburgensis absolvit suos dioecesanos a juramento praestito cuidam principi. 776
    EPIST. XXIII.---Rudolphus scribit regi Ungariae pro auxilio contra Bohemum. 777
    EPIST. XXIV.---Rudolphus recipit cujusdam excusationem, ita tamen ut nolit ipsum esse inter se et regem Bohemiae pacis mediatorem. 778
    EPIST. XXV.---Rudolphus cognatum hortatur ut secum contra regem Bohemiae proficiscatur. 779
    EPIST. XXVI.---Rudolphus defert cuidam principi officium in imperio, eumque invitat ad societatem belli, et per illum alios. 780
    EPIST. XXVII.---Rudolphus cuidam principi gratulatur de concordia inita, eumdemque incitat contra Bohemum. 781
    EPIST. XXVIII.---Rudolphus scribit cuidam de defectione Carinthiorum ab Ottocaro Bohemiae rege. 783
    EPIST. XXIX.---Archiepiscopus Salisburgensis ac ejusdem suffraganei summo pontifici Romano laeti nuntiant per Rudolphum imperatorem, cujus virtutes ac laudes mirifice depraedicant, liberatam ab Ottocari Bohemi tyrannide Austriam. Ibid.
    EPIST. XXX.---Rudolphus regem Hungariae laudat de suscepto secum bello contra regem Bohemiae. 785
    EPIST. XXXI.---Rudolphus cuidam significat conditiones foederis inter ipsum et Ungariae regem initas. 786
    EPIST. XXXII.---Rudolphus quemdam principem certiorem facit de obtenta insigni a rege Bohemiae victoria. 787
    EPIST. XXXIII.---Idem Rudolphus eamdem victoriam summo pontifici Romano significat. 789
    EPIST. XXXIV.---Rudolphus victor indulget Ottocari victi liberis. 791
    EPIST. XXXV.---Privilegium civitatis Brunensis in Moravia. Ibid.
    EPIST. XXXVI.---Rudolphus regem Hungariae certiorem facit de statu Bohemiae et Moraviae. 793
    EPIST. XXXVII.---Summo pontifici Romano Rudolphus scribit, et Ecclesiae Romanae quaecunque hactenus ab ipso postulavit, liberalissime concedit. 794
    LIBER TERTIUS. 797
    EPISTOLA PRIMA.---Sacri Romani imperii electores confirmant donationem Annae imperatrici primae uxori factam a Rudolpho imperatore. Ibid.
    EPIST. II.---Civitas quaedam Rudolpho gratulatur de prosperis successibus. 798
    EPIST. III.---Ejusdem cum superiori epistola argumenti. 799
    EPIST. IV.---Committit cuidam defensionem monasterii devastati. 800
    EPIST. V.---Rudolphus regi Franciae de contracta cum ipso affinitate congratulatur. Ibid.
    EPIST. VI.---Rudolphus scribit civitati cuidam fidelitatem ejus laudans. 801
    EPIST. VII.---Rudolphus dolet quemdam terram suam [Col. 1461] transiisse incognitum. 802
    EPIST. VIII.---Rudolphus contrahit cum cardinale quodam amicitiam. Ibid.
    EPIST. IX.---Rudolphus scribit cardinali se ipsi commendans et negotia imperii. 803
    EPIST. X.---Cives Leodienses conqueruntur de quibusdam clericis. 804
    EPIST. XI.---Rudolphus cives Maguntinos hortatur ad concordiam. 805
    EPIST. XII.---Rudolphus de eadem concordia clero Moguntino scribit. 806
    EPIST. XIII.---Rudolphus providet cuidam domui regulari de ordine Poenitentium. Ibid.
    EPIST. XIV.---Quidam ex curia Romana commendat quemdam Rudolpho imperatori. 807
    EPIST. XV.---Episcopus quidam gravamina sui episcopatus Rudolpho exponit. Ibid.
    EPIST. XVI.---Commendat comitibus et baronibus, etc., noviter electum episcopum. 808
    EPIST. XVII.---Privilegium civitatis Hallensis 810
    EPIST. XVIII.---Rudolphus commendat Coloniensem electum pontifici Romano. 811
    EPIST. XIX.---Rudolphus commendat Philippo regi Francorum monasterium Aureae Vallis Cisterciensis ordinis. 812
    EPIST. XX.---Rudolphus revocat et irrita facit omnia contraria superiori epistolae privilegia concessa et concedenda. 813
    EPIST. XXI.---Rudolphus ut concordia inter principem et cives fiat mittit legatum. 814
    EPIST. XXII.---Rudolphus commendat quemdam canonicum Leodiensi Ecclesiae, et ut ipsum quamprimum in curiam remittant. Ibid.
    EPIST. XXIII.---Rudolphus confirmat episcopi Leodiensis sententiam de terminis duellorum praeligendis. 815
    EPIST. XXIV.---Rudolphus iterum regi Francorum commendat monasterium Aureae Vallis. 816
    EPIST. XXV.---Rudolphus Hospitalarios domus Teutonicae in suam specialem protectionem accipit. 817
    EPIST. XXVI.---Rudolphus fratres Hospitalis sancti Joannis in Jerusalem recipit in tutelam et eorum privilegia confirmat. 819
    EPIST. XXVII.---Patriarcha Jerosolymitanus Rudolphum hortatur ad passagium, expositis periculis Terrae sanctae. 820
    EPIST. XXVIII.---Rudolphus scribit Tridentino episcopo de amicabili compositione cum comite Tyrolensi facienda. 822
    EPIST. XXIX.---Rudolphus scribit reginae Franciae de homagio renovando. 823
    EPIST. XXX.---Rudolphus scribit ad archiepiscopum, ut juste judicet. 825
    EPIST. XXXI.---Rudolphus cuidam concedit montes quosdam excolendos. 826
    EPIST. XXXII.---Rudolphus episcopo cuidam quemdam abbatem commendat. Ibid.
    EPIST. XXXIII.---Rudolphus cuidam compatitur, et eumdem consolatur. 827
    EPIST. XXXIV.---Rudolphus concedit cuidam principi facultatem cudendi monetam. Ibid.
    EPIST. XXXV.---Rudolphus mandat ut moneta cujus cudendae facultatem cuidam nobili concesserat, sine impedimento aliquo recipiatur. 828
    EPIST. XXXVI.---Rudolphus confirmat cujusdam monasterii privilegium. 829
    EPIST. XXXVII.---Rudolphus infamem restituit in pristinum gradum. 830
    EPIST. XXXVIII.---Rudolphus mortuo procuratore alium substituit in Romana curia. 831
    EPIST. XXXIX.---Rudolpho scribit Cypri rex, ut sibi de suis successibus scribat. 832
    EPIST. XL.---Rudolpho patriarcha Jerosolymitanus pro subsidio Terrae sanctae. 833
    EPIST. XLI.---Rudolphus recipit in tutelam pupillum quinquennem. 836
    EPIST. XLII.---Rudolphus expostulat cum quodam. 837
    EPIST. XLIII.---Rudolphus scribit contra indebite exigentes telonium. 838
    EPIST. XLIV.---Rudolphus commendat quemdam pro beneficio quodam ecclesiastico. 839
    EPIST. XLV.---Rudolphus scribit de rebellione cujusdam. 840
    EPIST. XLVI.---Rudolphus commendat quemdam litteratum. Ibid.
    EPIST. XLVII.---Rudolphus capitula quaedam contra haereses edita a Friderico imperatore approbat. 841
    Dissertatio de Rudolphi regis Romanorum diplomate a sacri Romani imperii electoribus confirmato. 843
    [Col. 1462] § 1. Jura omnia sanctae sedis confirmantur. 843
    § 2. De Siciliae regno, tam citra pharum quam ultra. 853
    I.---Diploma Rudolphi regis Romanorum cum sua bulla pendente. 863
    II.---Diploma principum imperii super donatione Rudolphi imperatoris et confirmatione privilegiorum sedis apostolicae. 869
    III.---Diploma quo Rudolphus ecclesiastica jura severo edicto tuetur. 872
    Index rerum et verborum quae in secundo juxta Cennii editionem Codicis Carolini tomo continentur. 873
    BEATI CAROLI MAGNI OPERUM OMNIUM PARS SECUNDA.---SCRIPTA. 993
    SECTIO PRIMA.---EPISTOLAE. Ibid.
    EPISTOLA PRIMA. Ad offam regem Merciorum.---Post devictos Longobardos et Saxones. Ibid.
    EPIST. II, sive decretum de scholis Osnabrugensis Ecclesiae. Ibid.
    EPIST. III. Ad Baugulfum abbatem Fuldensem.---De litterarum studiis. 895
    EPIST. IV. Ad subjectos.---De Homiliario Pauli Diaconi, monachi Casinensis. 896
    EPIST. V. Ad Fastradam reginam.---De victoria Avarica. et de Litaniis. 897
    EPIST. VI. Ad Elipandum et caeteros episcopos Hispaniae.---In qua trium etiam superiorum libellorum fit mentio. 899
    EPIST. VII. Ad Leonem III papam.---Missa per Angilibertum abbatem Centulensem. 907
    EPIST. VIII. Ad Angilbertum abbatem.---Commonitorium Angilberto, qui cum superioribus litteris ad pontificem mittebatur. 909
    EPIST. IX. Ad Manassem abbatem. Ibid.
    EPIST. X.---Fragmentum epistolae ad episcopos. 910
    EPIST. XI. Ad Offam regem Merciorum.---Presbyterum Scottum accusatum mittit in patriam, ut ibi ab episcopo suo judicetur. Ibid.
    EPIST. XII. Ad Albinum abbatem. 911
    EPIST. XIII. Ad quinque episcopos.---De gratia septiformis Spiritus. 914
    EPIST. XIV.---Ad Garibaldum Leodiensem episcopum.---De cura quam instruendis populis praecipue ante baptismum adhibere debent pastores. 917
    EPIST. XV. Ad Garibaldum episcopum.---Jejunium pro necessitatibus publicis, maxime pro fame, peste et bello indicitur. 918
    EPIST. XVI. Ad Pippinum filium regem Italiae.---De pace Ecclesiarum Dei et illis servientium. 920
    EPIST. XVII. Ad Albinum magistrum et congregationem sancti Martini monasterii. 921
    EPIST. XVIII. Ad Leonem III papam.---A Zmaragdo abbate edita. 923
    EPIST. XIX. Ad Nicephorum imp. Constantinop.---Gaudium suum significat de iterata legatione pro constituenda pace inter utrumque imperium. 929
    EPIST. XX. Ad Michaelem imperatorem.---De pace inter utrumque imperium firmanda. 931
    EPIST. XXI. Ad Odilbertum archiepiscopum. 933
    EPIST. XXII. Ad Athilardum (Aedilhardum) archiepiscopum et Ceolvulfum.---Illis quosdam exsules commendat. 934
    EPIST. XXIII. Ad Fulradum abbatem Altahensem.---Illi praecipit ut cum hominibus bene armatis in loco qui dicitur Starasfurt compareat. 935
    Appendix ad epistolas beati Caroli Magni. Ibid.
    I. Ad Carolum Magnum Odilberti archiepiscopi responsio. Ibid.
    II. Epist. Caroli Magni ad Offam regem.---Mittit in Britanniam concilium Nicenum II. 937
    III. Epist. ad Carolum Magnum imperatorem.---De ritibus baptismi. 938
    IV. Anonymi scriptoris responsio ad capitula archiepiscopis regni Francorum missa a Carolo Magno an. Christi 811. 939
    CAPUT PRIMUM.---Quomodo vel qualiter unusquisque Dei sacerdos plebem sibi a Deo commissam insinuuat, praedicat atque gubernat. 940
    CAP. II.---De omni sancti mysterio baptismatis quo (si) ordine debemus celebramus. Ibid.
    CAP. III.---Cur catechumenus fit, et cujus linguae, et quid interpretatur. Ibid.
    CAP. IV.---De scrutinio ecclesiastico, cur scrutinium fit, et quo tempore, et quid est scrutinium. Ibid.
    SECTIO SECUNDA.---LIBRI CAROLINI. 941
    PROLEGOMENA. Ibid.
    Baronii de concilio Francofordiensi dissertatio. Ibid.
    De synodo Francofordiensi Francisci Laurentii Surii ad [Col. 1463] lectorem admonitio. 965
    In eamdem synodum Mansi adnotatio. Ibid.
    Ex Natalis Alexandri dissertatione de imaginibus excerpta. 971
    § 1. Proponitur objectio Dallaei ex libris Carolinis petita. Ibid.
    § 2. Responsio illorum confutatur, qui libros Carolinos alicujus haeretici opus esse scripsere; et ostenditur illorum auctorem esse Carolum Magnum. 975
    § 3. Ad objectiones ex libris Carolinis petitas respondetur. 979
    Beati Carolini Magni regis Francorum et Longobardorum, patricii Romanorum, filii et defensoris sanctae Dei Ecclesiae Capitulare de imaginibus contra Constantini VII imperatoris Constantinopolitani et Irenae matris decretum, et synodum Nicaenam II pseudoseptimam oecumenicam sive universalem; compositum et publicatum in concilio Francofordiensi, et Adriano papae missum anno Domini 794. 989
    Praefatio Tilei Meldensis episcopi. Ibid.
    Testimonia veterum scriptorum. 995
    Caroli Magni praefatio. 999
    LIBER PRIMUS. 1005
    CAPUT PRIMUM.---De eo quod Constantinus et Haerena in suis scriptis dicunt: »Per eum qui conregnat nobis Deus.« Ibid.
    CAP. II.---De eo quod Constantinus et Haerena in epistola ad venerabilem papam apostolicae sedis Adrianum directa scripserunt, »Elegit nos Deus qui in veritate quaerimus gloriam ejus.« 1011
    CAP. III.---De eo quod Constantinus et Haerena gesta vel scripta sua divalia nuncupant. 1014
    CAP. IV.---De eo quod Constantinus et Haerena in epistola sua venerabili papae Adriano urbis Romae scripserunt: »Rogamus tuam paternitatem et maxime Deus rogat qui nullum hominem vult perire.« 1016
    CAP. V.---Quod non parvi sit piaculi Scripturas sanctas aliter intelligere quam intelligendae sunt, et ad hos sensus usurpatas accommodare quos illae non continent: sicut in erronea synodo quae in Bithynia, regnante Constantino, mediante Haerena matre ejus, residente Tharasio Constantinopolitano episcopo, gesta est. 1018
    CAP. VI.---Quod sancta Romana, catholica et apostolica Ecclesia caeteris Ecclesiis praelata, pro causis fidei cum quaestio surgit omnino sit consulenda. 1019
    CAP. VII.---Quod non ad adorandas imagines pertineat quod scriptum est, »Creavit Deus hominem ad imaginem et similitudinem suam (Gen. I).« 1022
    CAP. VIII.---Quae sit differentia imaginis et similitudinis sive aequalitatis. 1025
    CAP. IX.---Quomodo intelligendum sit quod scriptum est, »Abraham adoravit populum terrae, filios Heth (Gen. XXIII),« sive quod Moyses Jetro legitur adorasse: quibus exemplis hi qui propter adorandas imagines synodos faciunt, suum errorem fulcire affectant: et quia nec Jacob Pharaonem, nec Daniel Nabuchodonosor regem, ut illi dicunt, uspiam legantur adorasse. 1027
    CAP. X.---De eo quod Joannes presbyter et legatus Orientalium incaute imaginum adorationem stabilire nitens, dixisse legitur, »Erexit Jacob titulum Deo, quatenus et benedixit eum (Gen. XXXV).« 1029
    CAP. XI.---De eo quod praefatus Joannes dixit, »In hominis forma luctatus est cum ipso, et vocavit eum Israel, quod est interpretatum, mens videns Deum.« 1031
    CAP. XII.---Quod non ad adorationem imaginum pertineat, nec in nostris codicibus qui ex Hebraica veritate translati sunt inveniatur, quod illi in sua synodo dicunt, »Jacob suscipiens a filiis suis vestem talarem tabefactam Joseph, osculatus est cum lacrymis, et propriis oculis imposuit (Gen. XXXVII).« 1032
    CAP. XIII.---De eo quod indocte et inordinate dicunt, »Si calumniaris me, quoniam ut Deum adoro lignum crucis, cur non calumniaris Jacob adorantem summitatem virgae Joseph? sed manifestum est quoniam non lignum videns adoravit, sed per lignum Joseph, sicut et nos per crucem Christum.« 1034
    CAP. XIV.---Non pertinere ad imaginum adorationem, ut illi dicunt, quod scriptum est, »Jacob Pharaonem benedixit (Gen. XLVII).« 1035
    CAP. XV.---Quam absurde agant qui ad confirmandas imagines exemplum divinae legis proferunt dicentes, »propitiatorium et duos cherubim aureos et arcam testamenti praecipiente Domino Moysen fecisse.« 1036
    CAP. XVI.---Quod nec inde adorandarum imaginum usus astrui possit, ut illi stultissime et irrationabiliter dicunt, eo quod in lege scriptum est: »Ecce vocavi ex nomine Beseleel filium Ur, filii Hor de tribu Juda, et replevi [Col. 1464] eum spiritu sapientiae et intelligentiae, ad perficiendum opus ex auro et argento, et dedi ei Ooliab Achisama (Exod. XXXI).« 1039
    CAP. XVII.---Quod non recte sentiant qui dicunt: »Si secundum Moysi legitimam traditionem praecipitur populo purpura hyacinthina in fimbriis, in extremis vestimentis poni ad memoriam et custodiam praeceptorum, multo magis nobis est per assimilatam picturam sanctorum virorum videre exitum conversationis eorum, et eorum imitari fidem secundum apostolicam traditionem.« 1042
    CAP. XVIII.---Quod vana sit spes eorum qui salutem suam in imaginibus ponunt, dicentes: »Sicut Israeliticus populus serpentis aenei inspectione servatus est, sic nos sanctorum effigies aspicientes salvabimur.« 1046
    CAP. XIX.---Quod magnae sit temeritatis dicere, »Sicut Judaeis tabulae et duo cherubim, sic nobis Christianis donata est crux et sanctorum imagines, ad scribendum et adorandum.« 1047
    CAP. XX.---Quod non minus omnibus, sed pene cunctis plus Tarasius delirasse dinoscitur, dicens: »Sicut veteres habuerunt cherubim obumbrantem propitiatorium, et nos imagines Domini nostri Jesu Christi et sanctae Dei genitricis et sanctorum ejus habeamus obumbrantes altare.« 1049
    CAP. XXI.---Quod non bene Joannes presbyter senserit qui ut imaginum adorationem astrueret, dixit, »Et Jesus Nave duodecim lapides statuit in Dei memoria.« 1052
    CAP. XXII.---Quod non sit aequalis adoratio, ut illi dicunt, »Natham prophetae erga David regem, adorationi imaginum.« 1053
    CAP. XXIII.---Quod in eo quod scriptum est: »Signatum est super nos lumen vultus tui, Domine,« sive: »Vultum tuum, Domine, requiram,« nihil manu factae imaginis intelligendum est, ut illi dicunt. 1056
    CAP. XXIV.---Quod non ad ullam manu factam imaginem pertineat quod scriptum est, »Vultum tuum deprecabuntur omnes divites plebis,« sicut illi autumant. 1057
    CAP. XXV.---Inopportuna et deliramento plena dictio Leonis Fociae episcopi, qui in eo quod ad imaginum adorationem conversus est, sibi versiculum Psalmistae accommodat dicentis: »Convertisti planctum meum in gaudium mihi, conscidisti saccum meum, et circumdedisti laetitia.« 1058
    CAP. XXVI.---Quod non pertineat ad imaginum adorationem contemnentes illud quod psalmographus cecinit: »Vana locuti sunt unusquisque ad proximum suum, labia dolosa in ore, etc.« 1059
    CAP. XXVII.---Quod non ad eorum parentes pertineat, sicut illi dicunt, »Disperdat Dominus universa labia dolosa et linguam magniloquam (Psal. XII).« 1060
    CAP. XXVIII.---Quod non in eorum parentibus, ut illi dicunt, impletum sit quod scriptum est, »Inimici defecerunt framea in finem, et civitates eorum destruxisti (Psal. IX).« 1061
    CAP. XXIX.---Quomodo intelligendum sit quod scriptum est: »Domine, dilexi decorem domus tuae;« quem decorem isti imagines intelligunt. 1062
    CAP. XXX.---Quod non pro manufactis imaginibus per Psalmistam, ut illi aiunt, dictum est, »Sicut audivimus, ita et vidimus (Psal. XLVIII).« 1065
    LIBER SECUNDUS. Ibid.
    Praefatio. Ibid.
    CAPUT PRIMUM.---Quod non propter eos scriptum sit qui imagines adorare contemnunt, sicut illi dicunt qui eas adorant, quod in psalmo legitur, »Quanta malignatus est inimicus in sanctis tuis.« 1067
    CAP. II.---Quod nec illud ad hanc rem pertineat, ut illi dicunt, quod scriptum est, »Quoniam non est jam propheta et nos non cognoscet amplius.« 1068
    CAP. III.---Quomodo intelligendum est, »Domine, in civitate tua imaginem illorum ad nihilum rediges:« quod quidem capitulum sicut et caetera, illi aliter quam dictum est intelligunt. Ibid.
    CAP. IV.---Quomodo intelligendum est quod psalmographus cecinit, »Misericordia et veritas obviaverunt sibi, justitia et pax se complexae sunt (Psal. LXXXV):« quod temere et adulatorie a Joanne presbytero et legato orientalium in participatione venerabilis papae Adriani et Tarasii patriarchae dicitur esse completum. 1070
    CAP. V.---Quod non ad adorationem imaginum pertineat, ut illi dicunt, quod scriptum est, »Exaltate Dominum Deum nostrum, et adorate scabellum pedum eius, quoniam sanctus est (Psal. XCIX).« 1071
    CAP. VI.---Quod nec de eo imaginum adoratio astrui possit, ut illi putant, quod scriptum est, »Adorate in monte sancto ejus.« 1072
    CAP. VII.---Quod non, ut illi gloriantur, propter illos [Col. 1465] dictum est qui imagines adorant, »Quoniam non derelinquet Dominus virgam peccatorum super sortem justorum, ut non extendant justi ad iniquitatem manus suas (Psal. CXXV).«. 1073
    CAP. VIII.---Quod non propter illos qui imaginum adorationem spernunt, ut illi delirant, per prophetam dicatur, »Declinantes ad obligationem adducet Dominus cum operantibus iniquitatem (Psal. CXXV).« 1074
    CAP IX.---Quod non ab eo quod Salomon dicitur in templo fecisse boves et leones, imaginum adoratio firmari possit, ut illi somniant, qui in earum adorationem anhelant. Ibid.
    CAP. X.---Quomodo intelligendum est, quod in Canticis canticorum scribitur, »Ostende mihi faciem tuam, et auditam fac mihi vocem tuam, quoniam vox tua suavis est mihi, et facies tua speciosa (Cant. II);« quod quidem capitulum illi impudentissime ad imaginum visionem protulerunt. 1075
    CAP. XI.---Quomodo intelligendum est quod per Isaiam prophetam scribitur, »Erit altare Domini in medio terrae Aegypti (Isa. X):« quod capitulum illi stolide et minus docte ad imaginum adorationem referre nituntur. 1076
    CAP. XII.---Absurdissime et incaute contra eos qui imagines adorare contemnunt, ab his qui eas adorant, prolatum testimonium sancti Evangelii; »Nemo accendit lucernam et ponit eam sub modio (Matth. V, Marc. IV, Luc. XI).« 1077
    CAP. XIII.---De eo quod ad suum errorem confirmandum dicunt beatum Silvestrem Romanae urbis antistitem apostolorum imagines Constantino imperatori detulisse, cum tamen eas non legatur adorare jussisse. 1078
    CAP. XIV.---Quod non ita intelligenda sit sententia beati Athanasii Alexandrinae urbis episcopi, ut illi eam intelligendam putant, qui hanc ad adorationem imaginum accommodare nituntur. Ibid.
    CAP. XV.---Quod male ad suum errorem astruendum sententiam beati Ambrosii M. diolanensis urbis episcopi, quam ex libro tertio capitulo nono esse mentiuntur, usurpent, qui per eam imaginum adorationem firmare cupiunt. 1079
    CAP. XVI.---Quod non pro materialibus imaginibus, ut illi aiunt, beatus Augustinus dixerit, »Quid est imago Dei nisi vultus Dei in quo signatus est populus Dei?« 1080
    CAP. XVII.---Quod Gregorii Nysseni episcopi, ex quo illi ad suum errorem astruendum testimonia trahunt et vita nobis et praedicatio sit incognita. 1082
    CAP. XVIII.---Quod non ad adorationem imaginum pertineat testimonium quod de sexta synodo protulerunt. Ibid.
    CAP. XIX.---Quod sententia Joannis Constantinopolitani episcopi, quam illi in testimonium adorandarum imaginum trahunt, non ad id quod illi putant pertinere dinoscitur. Ibid.
    CAP. XX.---Quod non ad adorationem imaginum pertineat, ut illi asserunt, sententia beati Cyrilli in expositione Evangelii secundum Matthaeum. 1084
    CAP. XXI.---Quod non sit contra religionem Christianam, ut illi dicunt, non colere et non adorare imagines. 1085
    CAP. XXII---Quod non bonam habeant memoriam qui ut non obliviscantur sanctorum vel certe ipsius Domini, idcirco imagines erigunt. 1086
    CAP. XXIII.---Quod contra beati Gregorii Romanae urbis antistitis sententiam institutum sit imagines adorare seu frangere. 1087
    CAP. XXIV.---Cum praeter Deum solum nihil aliud debeat adorari, aliud est hominem adorare charitatis et salutationis officio, aliud imagines manufactas. 1089
    CAP. XXV.---Quod nusquam ab apostolicis exemplis aut verbis, ut illi garriunt, imagines adorare institutum sit. 1090
    CAP. XXVI.---Quod non parvi sit erroris manufactas imagines arcae testamenti Domini coaequare conari, ut illi in sua synodo facere conati sunt. 1091
    CAP. XXVII.---Quod magnae sit temeritatis ingentisque absurditatis, saepe memoratas imagines corpori et sanguini Dominico aequiparare velle, sicut in eadem vanitate quae pro illis scripta est legitur. 1093
    CAP. XXVIII.---Quanta ratione mysterium Dominicae crucis ab imaginibus distet, quas quidem illi eidem aequiparare contendunt. 1096
    CAP. XXIX.---Quod praesumptive et indocte eas Tarasius cum sequacibus suis sacratis vasis aequiparare non formidet. 1098
    CAP. XXX.---Contra eos qui dicunt, »Sicut divinae Scripturae libros, ita imagines ob memoriam venerationis habemus, nostrae fidei puritatem observantes.« 1099
    [Col. 1466] CAP. XXXI.---Quod contra Dominicae vocis imperium faciunt hi qui parentes suos anathematizant; et si secundum eorum opinionem praedecessores eorum haeretici fuere, isti ab haereticis geniti, docti et consecrati sunt: sive de non judicandis his qui de saeculo recesserunt; vel quantum istorum error a parentum errore dissentiat, cum videlicet illi imagines frangere, isti adorare censuerint. 1109
    LIBER TERTIUS. 1111
    Praefatio. Ibid.
    CAPUT PRIMUM.---Confessio fidei catholicae quam a sanctis Patribus accepimus, tenemus et puro corde credimus. 1113
    CAP. II.---Quod Tarasius ab errore errorem linire conatus sit, et quod ab aegritudine ad aegritudinem dilapsus sit, cum videlicet repente ex laico conversus et ad episcopatum promotus nititur hoc emendare in imaginum adoratione quod admisit in repentina consecrationis susceptione. 1115
    CAP. III.---Utrum Tarasius recte sentiat qui Spiritum sanctum non ex Patre et Filio secundum verissimam sanctae fidei regulam, sed ex Patre per Filium procedentem in suae crudelitatis lectione profiteatur. 1117
    CAP. IV.---Utrum Theodorus episcopus Hierosolymorum recte sentiat, qui cum Patrem sine principio penitus et sempiternum se credere dixerit, Filium nescio sub qua ambage verborum non aliud principium quam Patrem agnoscentem et ex ipso subsistentiam habentem professus sit. 1121
    CAP. V.---Quod Tarasius non recte Spiritum sanctum contribulum Patri et Filio dixerit, cum sufficeret dicere coaeternum, consubstantialem, ejusdemque essentiae et naturae. 1123
    CAP. VI.---De eo quod Basilius Anchirae episcopus in suae fidei lectione post confessionem Patris et Filii et Spiritus sancti imaginum et lipsanorum osculationem et adorationem inseruerit, fidem se habere dicens participare ipsis sanctificatione: remissionem vero peccatorum, sive carnis resurrectionem, seu vitam futuram omnino tacuerit. 1124
    CAP. VII.---De eo quod Theodosius Amori episcopus desidiose fidem sanctae et unicae Trinitatis tacuerit, de imaginibus vero incaute et extraordinarie dixerit: »Confiteor et promitto, et suscipio, et osculor, et adoro imagines; et post pauca: Qui non instruunt diligenter omnem Christo dilectum populum adorare et venerari sacras et honorandas imagines omnium sanctorum qui a saeculo Deo placuerunt, anathema.« 1127
    CAP. VIII.---Quod pene de omnium fide ambigitur, cum Spiritum sanctum quidam a Patre tantum, quidam vero neque a Patre neque a Filio procedentem confessi sint. 1129
    CAP. IX.---De eo quod si forte aliquis error in praefatorum episcoporum sententiis de fide prolatis indiscussus remanserit, propter difficultatem et enormitatem sermonis illorum remanebit, qui plerumque tanta ignavia obsitus est, ut quid significare velit quive sensus in eo intelligendus sit, minime pateat. 1129
    CAP. X.---Ridiculose et pueriliter dictum in sententia fidei Theodori episcopi: »Mirabilis Deus in sanctis suis; et continuo, Sanctis qui in terra sunt ejus mirificavit omnes voluntates meas inter illos,« tanquam hic versiculus illum priorem subsequatur. 1131
    CAP. XI.---Quod inutiliter et incaute Graeci Ecclesiam catholicam anathematizare conati sint in eorum synodo, eo quod imagines non adoret, cum utique prius debuerint omnino scrutari quid uniuscujusque partis Ecclesia de hac causa sentire vellet. Ibid.
    CAP. XII.---Quod magna ex parte mansuetudinem et patientiam abjecerint in non continendo os suum et inordinate loquendo. 1133
    CAP. XIII.---Quia mulier in synodo docere non debet, sicut Haerena in eorum synodo fecisse legitur. 1136
    CAP. XIV.---Contra eos qui dicunt, »Dei cooperantes nos direximus congregare vos, sive congregavit vos Deus consilium proprium statuere volens.« 1138
    CAP. XV.---Contra eos qui dicunt: »Si enim imperiales effigies et imagines emissas in civitates et provincias obviabunt populi cum cereis et thymiamatibus, non cera perfusam tabulam honorantes, sed imperatorem, quanto magis oportet in Ecclesiis Christi depingi imagines Salvatoris nostri Dei et intemeratae matris ejus et sanctorum omnium?« 1142
    CAP. XVI.---Contra eos qui dicunt quod imaginis honor in primam formam transit. 1146
    CAP. XVII.---Quod infauste et praecipitanter sive insipienter Constantinus Constantiae Cypri episcopus dixit: »Suscipio et amplector honorabiliter sanctas et venerandas [Col. 1467] imagines secundum servitium adorationis quod consubstantiali et vivificatrici Trinitati emitto; et qui sic non sentiunt neque glorificant, a sancta catholica et apostolica Ecclesia segrego, et anathemati submitto, et parti qui abnegaverunt incarnatam et salvabilem dispensationem Christi veri Dei nostri emitto. 1148
    CAP. XVIII.---Quod Eutimius Sardensis episcopus a praefati Constantini errore non multum dissentit in eo quod ait: »Ex toto corde suscipio venerandas imagines cum condecenti honore et amplectibili adoratione. Illos enim qui aliter aut contrarie sentiunt aut dogmatizant contra sanctas imagines alienos catholicae Ecclesiae deputans et praedico et haereticos annuntio.« 1150
    CAP. XIX.---Inutile et dementia prolatum et risu dignum dictum Agapii Caesareae Cappadociae episcopi reprehenditur in eo quod dixit: »Scriptum est in nostris divinis Scripturis.« 1152
    CAP. XX.---De eo quod Joannes presbyter Theodosio abbate monasterii sancti Andreae recitante verba Joannis Chrysostomi, et dicente: »Vidi angelum in imagine persequentem barbarorum multitudinem,« dixit: »Quis est iste angelus, nisi de quo scriptum est: Quoniam angelus Domini percussit centum octuaginta quinque millia Assyriorum in una nocte in circuitu Jerusalem exercitantium?« 1153
    CAP. XXI.---Quod nulla auctoritate vigeat, neque in ullo authenticorum librorum reperiatur quod illi dicunt, per imaginem cujusdam Polemonis quemdam ab adulterii perpetratione coercitum fuisse, quod quidem aequare nituntur miraculo quod fimbria Dominicae vestis actum est, quam mulier contingens exoptatam recepit sanitatem. 1156
    CAP. XXII.---Quod judices qui in praefata synodo fuerunt insolenter et incongrue artem pictoriam extollere conati sunt dicentes: »Pia enim est ars pictoris, et non recte eam quidam insipienter detrahunt, ipse enim pater pictorem pie agentem commendat.« 1159
    CAP. XXIII.---Inutile et mendacio plenum dictum Joannis presbyteri et legati Orientalium dicentis: »Non contraeunt pictores Scripturis, sed quidquid Scriptura dicit haec demonstrant, quatenus concordes sunt Scripturarum.« 1161
    CAP. XXIV.---Quod non sint coaequandae imagines reliquiis sanctorum martyrum et confessorum, ut illi in sua erronea synodo facere nituntur, eo quod reliquiae aut de corpore sunt, aut de his quae in corpore, aut de his quae circa corpus cujusdam sancti fuerunt: imagines vero nec in corpore, nec circa corpus fuisse vel fore creduntur illis quibus ascribuntur. 1165
    CAP. XXV.---Quod non ideo adorandae sunt imagines quod per eas, ut illi dicunt, nonnulla signa monstrata fuisse putentur, cum tamen non omnes res adorentur per quas vel in quibus miracula apparent. 1167
    CAP. XXVI.---Quod Theodorus Mirensis episcopus ridiculose et pueriliter egerit, qui ut imaginum adorationem astrueret somnia archidiaconi sui in eadem synodo retulit. 1170
    CAP. XXVII.---Quod cum Deus illocalis sit, illi minus docte dixerint: »Veneramur et adoramus sicut locum Dei.« 1173
    CAP. XXVIII.---Inutile et demens et errore plenum dictum quod dicunt: »Qui Deum timet honorat omnino, adorat et veneratur sicut Filium Dei Christum Deum nostrum, et signum crucis ejus, et figuram sanctorum ejus.« 1175
    CAP. XXIX.---Dementissimum et ratione carens dictum Joannis presbyteri Orientalium, in eo quod ait, quod non assistente imperatore imago ejus honoratur: non enim inhonoratur, quatenus et nunc dominatorem omnium Jesum Christum visibiliter nobis non apparentem, invisibilis enim est carnalibus nostris oculis: sicut enim Deus ubique inest honorandam ejus imaginem, sicuti et imperatorem Pater sensit. 1178
    CAP. XXX.---De eo quod apocryphas et derisione dignas naenias suis locutionibus interposuerunt. 1179
    CAP. XXXI.---Deliramentum errore plenum quod de retruso quodam dixerunt qui daemoni jurasse et idipsum juramentum irritum fecisse perhibetur, cujus abbas non mediocriter delirasse dignoscitur dicens, ei commodius esse omnia in civitate lupanaria ingredi quam abnegare adorationem imaginis Domini aut ejus sanctae genitricis. 1180
    LIBER QUARTUS. 1181
    Praefatio. Ibid.
    CAPUT PRIMUM.---Falsissimum et risu dignum dictum Joannis presbyteri, qui non minus caeteris in imaginum adoratione insanisse dignoscitur. Ait enim: »Qui adorat imaginem, et dicit quoniam hic est Christus Filius Dei, [Col. 1468] non peccat.« 1183
    CAP. II.---De eo quod Joannes non recte dixit: »Per imaginem quae per colores apparet, adoratur fortitudo ejus et glorificatur, et ad memoriam veniemus de ejus in terra praesentia.« 1185
    CAP. III.---De eo quod dicunt: »Non scandalizandum quemdam, eo quod ante imagines sanctorum luminaria fiant, et odoris thymiamata.« 1187
    CAP. IV.---De eo quod dicunt: »Ejusdem criminis est, qui imagines spernit, cujus et Nabuchodonosor qui ossa regum Juda protulit e sepulcris, et Judaici regis oculos occisis filiis eruit, et cherubim de templo abstulit.« 1189
    CAP. V.---Quod epistola, quam illi sancti Simeonis stulte dicunt, missa ad Justinianum imperatorem, multum distet a divinis Scripturis, sive a sanctorum Patrum documentis, in eo quod ait praefato imperatori. »Pro quibus commemorantes referimus divinis vestris auribus,« sive in eo quod eidem imperatori misericordia uti prohibuerit. 1191
    CAP. VI.---De eo quod omnibus haereticis Samaritanos deteriores, et Samaritanis deteriores eos dicunt qui imagines destruunt, cum parentes eorum secundum illorum opinionem omnibus haereticis deteriores fuerint, qui utique imagines destruxere. 1197
    CAP. VII.---De eo quod quanto plura exempla haereticorum et imagines spernentium vel despicientium trahunt, tanto parentes suos majoribus conviciis et injuriis inhonorant, quos procul dubio eorum sequaces in hac parte fuisse profitentur. 1199
    CAP. VIII.---De eo quod secundum Demetrii diaconi dictum, incaute et inordinate, parentes eorum egerunt, duos libros inargentatos, eo quod quiddam de imaginibus in his continebatur comburentes, et alterius libri duo folia praeciderunt. 1200
    CAP. IX.---De eo quod in eodem libro in tabulis argenteis Leontius a Secreta imagines cernens acutissimum et ingeniosissimum sui erroris emolumentum invenisse gloriatus est. 1201
    CAP. X.---Quod nulla Evangelii lectio tradat Jesum ad Abgarum imaginem misisse, ut illi dicunt. 1202
    CAP. XI.---Quod illi libri gestorum patrum, quorum auctores ignorantur, non prorsus idonei sint ad testimonia danda, et ad haec quae in contentionem veniunt affirmanda. 1203
    CAP. XII.---De eo quod Dionysius presbyter ecclesiae Ascalonitanae in eadem synodo retulisse fertur, quemdam monachum coram imagine sanctae Mariae semper virginis lucernam illuminasse, et post tertium vel quintum seu etiam sextum mensem redeuntem inexstinctam reperisse. 1205
    CAP. XIII.---Quod haec synodus nullatenus aequiparari possit Nicaenae synodo, quanquam in eodem sit agitata loco, sicut Joannes presbyter adulanter dixisse perhibetur, quippe cum ab ea non solum in caeteris, sed et in symbolo discrepare noscatur. 1206
    CAP. XIV.---De eo quod Gregorius Neocaesareae episcopus ait: »Laetentur et exsultent et praesumant qui veram Christi imaginem benigno animo facientes et diligentes et venerantes ad salutem animae et corporis offerentes, quam ipse sacrificii perfector et Deus nostram ex nobis ex toto suscipiens massam secundum tempus voluntariae passionis in signum et in memoriam manifestam suis tradidit discipulis.« 1213
    CAP. XV.---De eo quod Epiphanius diaconus imaginum adorationem astruere volens, dixit: »Quoniam hic titulum erigens Domini, et se ipsa tangens fimbriis tituli sicuti quidem venitur sanctum Evangelium, quoniam salutem adepta est inter medium ille et Domini imaginis, herba quaedam germinavit quae appropinquans pedem tituli omnes infirmitates curat.« 1215
    CAP. XVI.---Inutile dictum Epiphanii diaconi reprehenditur, in eo quod ait: »Multa quae in nobis sacrantur orationem sacrata non suscipiunt;« et post pauca: »Nec plurimum sicut veneranda et honoramur et amplificamur: ipse enim signum vivificae crucis sine oratione fatur a nobis, veneranda est, et sufficiemur signum ejus accipere sanctificationem per quae facta a nobis ad eum adorationem quidam in fronte sanctificatione, et quae in aere per digitum factum signum effugari daemones speramus, similiter et imagine per nomen significationis ad primam formam honoris deducimus et osculantes eam et honorabiliter honorantes accipiemus sanctificationem, nam et sacra diversa vasa habentes has osculamur et amplectimur, et sanctificationem quamdam speramus.« 1216
    CAP. XVII.---Ridiculosissimum dictum Epiphanii reprehenditur, in eo quod ait: »Ex proprio ventre locutus.« 1220
    CAP. XVIII.---Contra eos qui dicunt: »Qui imaginem idolorum dixerunt daemoniorum imaginibus similem, accusent [Col. 1469] Abel et Noe et Abraham et Moysen et Samuel et David, quod ipsi aliena et pagana sacrificia Deo libaverunt.« 1221
    CAP. XIX.---Contra eos qui dicunt: »Si sanctus Epiphanius imaginum destructor fuit et earum abominator, quomodo ejus discipuli imagines depingebant in Cypriorum insula in templo quod ejusdem patris nomine titulaverunt, cum videlicet multa pingantur quae non adorantur, et plerumque a bonis magistris mali discipuli oriantur. 1224
    CAP. XX.---Quod adulatorie imperatorem suum sive matrem ejus, apostolis coaequare nisi sunt dicentes: »Sicut olim salutis nostrae rector et perfector Jesus proprios suos apostolos sancti Spiritus induens virtute emisit, sicut et nunc suos placabiles et apostolorum similes fideles nostros imperatores erexit de eodem Spiritu prudentes factos, et idoneos existentes virtute ad perfectionem nostram.« 1226
    CAP. XXI.---De eo quod dixerunt: »Habet enim prophetia: »Ecce virgo in utero accipiet et pariet Filium (Isa. VII),« »hanc autem prophetiam in imaginem nos videntes, videlicet virginem in ulnis ferentem quem genuit, quomodo sustinebimus non adorare et osculari? Quis indisciplinatus mente resistere audebit? In tale osculum dignos enim nosipsos faciamus adorationis, ut non accedentes indigni Ozae supplicium subeamus.« 1229
    CAP. XXII.---De eo quod nec sibi ipsis parcunt, cum parentibus suis injuriam inferunt dicentes: »Pro vero tritico zizania ecclesiasticis agris seminaverunt, vinum miscuerunt aquae, et proximum potaverunt subversionem turbulentam, et lupi Arabici existentes pellem ovium subsannaverunt indueri, et veritatem praetereuntes mendacium amplexi sunt, sed ova aspidum jactaverunt, et tela aranei secundum prophetam texuerunt, et qui sperat ova eorum comedere, confringens caudam inveniet, et in eo basiliscum venenum et flatum mortiferum repletum.« 1231
    CAP. XXIII.---Inutilis et inerudita interpretatio eorum qui dum adorare et osculari unum esse affirmare vellent, dixerunt: »Quique sanctorum principum nostrae doctrinae et eorum successores egregium patrum nostrorum, et has adorari videlicet osculari, idipsum enim utrumque, communem vero Graece antiquae locutionis osculari et amplecti designat, et voluntatis extensione aliqua significat amoris, sicuti fero et offero, firmo et confirmo, participo et adoro, quod demonstrat osculum et extensionis amicitiae: quod enim quis diligit et adorat, et quod adorat omnino et diligit.« 1233
    CAP. XXIV.---De eo quod superciliose et indocte dixerunt: »Similiter et qui ab Oriente venerunt conjunximus in eadem Nicaea metropoli, et praesidentibus omnibus nobis caput fecimus Christum.« 1239
    CAP. XXV.---Contra eos qui dicunt, quod Epiphanius octuaginta capitula digessit de haeresibus, qui tamen, si imagines adorare haeresim sciret, id quoque inter haereses computaret. 1241
    CAP. XXVI.---Contra eos qui imagines sanctas et sacratas dicunt, easque in viis sive in plateis, quae plerumque pollutae sunt, poni jubent. 1243
    CAP. XXVII.---Quod male pictis imaginibus imaginum cultores falli possunt, sive inquirendum ab eis qui pene omnem fidei Christianae praerogativam in imaginum adoratione sive cultu existimant, quid pauperibus faciendum sit, qui artificibus per quos imagines fiunt, omnino carent? 1244
    CAP. XXVIII.---Quod frustra suam synodum universalem nominant, quam tamen constat ab universali non fuisse aggregatam Ecclesia. 1246
    CAP. XXIX.---Conclusio. 1248
    Appendix ad beati Caroli Magni Capitulare de Imagibus.---Complectens, 1o Epistolam Adriani papae ad beatum Carolum regem de Imaginibus, qua confutantur illi qui synodum Nicaenam II oppugnarunt; 2o Conventus Parisiensis de Imaginibus, apud Parisios in palatio Kal. Novembris habitus, an. Christi 824, Eugenii papae II anno 1, Ludovici Pii Augusti 11. 1247-1349
    SECTIO TERTIA.---CARMINA. 1349
    CARMEN PRIMUM.---Ad Adrianum papam. Ibid.
    CARM. II.---Epitaphium Adriani I papae. 1350
    CARM. III.---Ad Alcuinum. 1351
    CARM. IV.---Ad Paulum tunc monachum Cassinensem. 1352
    CARM. V.---Ad eumdem Paulum diaconum. Ibid.
    CARM. VI.---Ad eumdem. 1353
    CARM. VII.---Carolus Magnus ad lectorem Ms. quem ipse mendis purgaverat. Ibid.
    CARM. VIII.---Versus inscripti libro Evangeliorum quem jussu Caroli scripsit Godescalcus an. 781 ad opus [Col. 1470] Ecclesiae sancti Saturnini Tolosani. 1353
    CARM. IX.---De Rolando suo exstincto. 1354
    APPENDICULA AD SCRIPTA BEATI CAROLI MAGNI.---Caroli Magni imperatoris sermo de fundatione Aquisgranensis basilicae Marianae, illiusque consecratione per Leonem III papam. 1355
    APPENDIX AD OPERA OMNIA BEATI CAROLI MAGNI.---Carolina, sive varia ad Caroli Magni gesta, cultum, famam et laudes pertinentia. 1357
    SECTIO PRIMA.---LITURGICA. Ibid.
    I.---De beati Caroli publica veneratione. Ibid.
    II.---De translatione sancti Caroli imperatoris. 1360
    III.---Diploma Frederici I imperatoris de elevatione et canonizatione sancti Caroli. Ibid.
    IV.---Miracula beati Caroli Magni. 1362
    V.---Officium in festo sancti Caroli Magni imperatoris et confessoris. 1365
    VI.---Item officium alterum. 1366
    VII.---Hymnus de sancto Carolo. 1368
    SECTIO SECUNDA.---HISTORICA. 1369
    De Gestis beati Caroli Magni libri duo. Ibid.
    Canisius lectori. Ibid.
    Basnagii observatio. 1370
    LIBER PRIMUS. 1371
    CAPUT PRIMUM.---De ecclesiastica Caroli Magni cura. Ibid.
    CAP. II.---Alcuini adventus in Gallias. 1373
    CAP. III.---Praefertur scientia nobilitati. Ibid.
    CAP. IV.---De episcopatu juvenculo concesso. Ibid.
    CAP. V.---Vilis et pauper clericus fit episcopus. 1374
    CAP. VI.---De episcopo celeriter ascendente caballum. 1375
    CAP. VII.---De lectionibus. 1376
    CAP. VIII.---De clerico qui cantare nesciret Ibid.
    CAP. IX.---Carolus clericos Augustino pares desiderat. Ibid.
    CAP. X.---De cantu Romano. 1377
    CAP. XI.---Romanorum fraudes. Ibid.
    CAP. XII.---Caroli jejunium in Quadragesima. 1378
    CAP. XIII.---De pane benedicto. Ibid.
    CAP. XIV.---Unicum beneficium unicuique dandum. Ibid.
    CAP. XV.---Episcopi dictum facetum. 1379
    CAP. XVI. Ibid.
    CAP. XVII.---Carolus Magnus in caseis distinguendis peritissimus. Ibid.
    CAP. XVIII.---De episcopo murem emente. 1380
    CAP. XIX.---De episcopo virgam auream baculi vice ferente. Ibid.
    CAP. XX.---De episcopo qui concionem habere non potuit. 1381
    CAP. XXI.---Carolus episcopo iratus. 1382
    CAP. XXII.---De episcopo qui voluit adorari. 1383
    CAP. XXIII.---Episcopi jejunium violantis poenitentia. Ibid.
    CAP. XXIV.---De episcopo feminam stuprante. 1384
    CAP. XXV.---Episcopus avarus. 1385
    CAP. XXVI.---Episcopus in aquam immersus. Ibid.
    CAP. XXVII.---Episcopus fornicator. 1386
    CAP. XXVIII.---De Leone pontifice. Ibid.
    CAP. XXIX.---De aedificiis Caroli Magni 1387
    CAP. XXX.---Abbas fur. 1388
    CAP. XXXI.---De campana. Ibid.
    CAP. XXXII.---Lex Caroli de construendis aedificiis. 1389
    CAP. XXXIII.---Somnium Leutfredi mortem praenuntians. Ibid.
    CAP. XXXIV.---Luxus diaconi punitus. 1390
    CAP. XXXV.---Ingratitudo clerici plectitur, Ibid.
    CAP. XXXVI.---Vestes Gallorum. 1391
    LIBER SECUNDUS. Ibid.
    Praefatio. Ibid.
    CAPUT PRIMUM.---Gallorum a Romano imperio defectio. Ibid.
    CAP. II.---De Hunnis. 1392
    CAP. III.---Aggeris destructores coercentur. Ibid.
    CAP. IV.---Duces dormientes in excubiis plectantur. Ibid.
    CAP. V.---Libertatis amor. Ibid.
    CAP. VI.---Saxones gens incognita Graecis. Ibid.
    CAP. VII.---Graecorum perjuria. 1394
    CAP. VIII.---Legatus Caroli a Graecis male acceptus. Ibid.
    CAP. IX.---Vindicta Caroli. Ibid.
    CAP. X.---Antiphonae Graecorum latine redditae. 1395
    CAP. XI.---De legatis Persarum 1396
    CAP. XII.---Caroli fama apud Orientales. Ibid.
    CAP. XIII.---Afrorum legati. 1397
    CAP. XIV.---Munera Caroli ad regem Persarum. Ibid.
    [Col. 1471] CAP. XV.---Praedictio de Ludovico. 1398
    CAP. XVI.---Ludovici mores. 1399
    CAP. XVII.---Hostium infantes plectit Carolus. 1400
    CAP. XVIII.---Conjuratio adversus Carolum. 1401
    CAP. XIX.---Pippini responsum de exscindendis Francis. Ibid.
    CAP. XX.---De gigante. 1402
    CAP. XXI.---Bellum in Normannos. Ibid.
    CAP. XXII.---Normanni piratae. 1403
    CAP. XXIII.---Leo occisus a Pippino. 1404
    CAP. XXIV.---De balneis Aquensibus. Ibid.
    CAP. XXV. Ibid.
    CAP. XXVI.---Carolus Romam petit. 1405
    CAP. XXVII.---Caroli vestes. 1406
    CAP. XXVIII.---Ludovici vires. 1407
    CAP. XXIX.---Normanni baptismum contemnunt. 1408
    CAP. XXX.---Ludovicus juris amator. Ibid.
    CAP. XXXI.---Eleemosynas distribuit. Ibid.
    Genealogia Caroli Magni, auctore anonymo. 1409
    [Col. 1472] Annales veteres Francorum. Ibid.
    Observatio praevia. Ibid.
    Ortus Caroli gloriosi atque piissimi imperatoris 1411
    Ortus Caroli vetuli. 1412
    Ortus Pippini. 1415
    Exordium Caroli Magni quo regnare coepit. 1417
    SECTIO TERTIA.---POETICA. 1433
    Carmen incerti auctoris de Carolo Magno et Leonis pontificis maximi ad eumdem Carolum adventu. 1433
    Versus de Carolo Magno. 1443
    Epitaphium Caroli Magni. 1445
    Addenda ad beati Caroli Magni diplomata authentica quae ad partes Italiae spectant. 1447
    I.---Diploma Caroli Magni Paulino patriarchae pro libertate clero Aquileiensi servanda in electione patriarcharum. Ibid.
    II.---Diploma Caroli Magni Paulino patriarchae. 1448
    III.---Diploma Caroli Magni Maxentio patriarchae pro Aquileiensi ecclesia reparanda. 1449




[Col. 1471] FINIS TOMI NONAGESIMI OCTAVI.

