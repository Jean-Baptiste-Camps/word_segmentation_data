PATROLOGIAE TOMUS IV.

S. CYPRIANI

TOMUS UNICUS.


PARISIIS, EXCUDEBAT SIROU, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA; JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS NON NISI POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS, DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS, EDITORE.

PATROLOGIAE TOMUS IV.
---

S. CYPRIANI



TOMUS UNICUS.


PARISIIS, EXCUDEBAT SIROU, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


Volume title page
SANCTI THASCII CAECILII

CYPRIANI

EPISCOPI CARTHAGINENSIS ET MARTYRIS

OPERA OMNIA,

AD INTEGRAM STEPHANI BALUZII EDITIONEM EXPRESSA, ET PRAECIPUIS FELLI, PAMELII, RIGALTII LECTIONIBUS ET NOTIS INSTRUCTA, VARIISQUE AUCTA OPUSCULIS DUBIIS, AUT NOVISSIME TROMBELLII ET MINGARELLI, DURANDI ET MARTENII CURA EDITIS. NEC NON ET ACCEDUNT IN QUOSDAM LIBROS TUM RECENTES JOSEPHI MARTINI ROUTHII NOTAE, TUM D. NICOLAI LE NOURRY DISSERTATIO.

TOMUS UNICUS.


PARISIIS EXCUDEBAT SIROU, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


ELENCHUS RERUM QUAE IN HOC VOLUMINE CONTINENTUR.


PRAEFATIO IN EDITIONEM BALUZIANAM.---VITA S. CYPRIANI EX EJUS SCRIPTIS EXPRESSA. ---ORDO RERUM IN HAC ET CAETERIS EDITIONIBUS COLLATUS.


S. THASCII CAECILII CYPRIANI OPERUM


PARS PRIMA.---EPISTOLAE.
    EPISTOLAE I LXXXIII.
    EPISTOLAE SUBLESTAE FIDEI III.




PARS II.---OPUSCULA.
    Liber de Habitu Virginis.
    Liber de Lapsis.
    Liber de Unitate Ecclesiae.
    Ad Demetrianum.
    De idolorum Vanitate.
    De Mortalitate.
    De Opere et Eleemosynis.
    De Bono Patientiae.
    De Zelo et Livore.
    Ad Fortunatum, de Exhortatione Martyrii.
    Ad Quirinum, Testimoniorum contra Judaeos libri III.




APPENDICES.


APP. I. OPUSCULA DUBIA.
    De Disciplina et bono pudicitiae.
    Exhortatio ad poenitentiam.
    (Libellus iste novissime Bononiae editus, serius enixa opera repertus, ad calcem appendicum reponendus fuit.)

APP. II. OPUSCULA SUPPOSITA.
    Liber de Aleatoribus.
    De Singularitate clericorum.
    De XII Abusionibus saeculi.
    De duplici Martyrio.
    Oratio Cypriani Antiocheni pro martyribus.
    Ejusdem oratio quam sub die passionis suae dixit.
    De montibus Sina et Sion, adversus Judaeos.
    Tractatus adversus Judaeos qui insecuti sunt Dominum nostrum Jesum Christum, incerto auctore.
    Coena, Cypriano falso adscripta.
    De revelatione capitis beati Johannis Baptistae tractatus.
    De Pascha computus.

APP. III.
    Dissertatio de Cypriani libris ad Demetrianum et de Idolorum vanitate, auctore D. Nic. Le Nourry, monacho O. S. B.
    Carmen ad Felicem, e veterum scriptor. et monument. ampl. Collect. D. Ed. Martenii, mon. ejusd. ord.

APP. IV.
    Oxoniensis editionis selectae in Cyprianum notae.
    Selectae Jos. Mart. Routhii in quosdam Cypriani libros notae.




SIGLIORUM EXPLICATIO.
Qui plura de singulis istis sigliis, de varia codicum librorumve indole, origine ac fortuna voluerit, retro abeat, si vacat, ad praefationem tertio tomo inscriptam, singula nimirum sive manuscripta, sive typis expressa, quantum licuit, sedulo descripta eo loci reperturus.
Ar. 	Cod. Bibl. Arundelianae.
Becc. 	Cod. Beccensis.
Ben. 	Codices Beneventani.
Bod. 	Codd. Bodleiani.
Cant. 	Cod. Cantabrigiensis.
Carn. 	Cod. Carnotensis.
Cellar. 	Cellarii notae.
Colb. 	Codd. Colbertini.
Comp. 	Cod. Compendiensis.
Corb. 	Codd. Corbeienses.
Cott. 	Cod. Bibl. Cottonianae.
Drur. 	Cod. Drurianus.
Ebor. 	Cod. Eboracensis.
Er. 	Ed. Erasmii.
Fab. 	Cod. Nicol. Fabri.
Flor. 	Cod. Floriacensis.
Foss. 	Cod. S. Mauri Fossatensis.
Fux. 	Cod. Collegii Fuxensis.
Gold. 	Edit. Lipsiensis Goldhorni.
Goul. 	Editio Goulartii.
Grat. 	Cod. Gratianopolitanus.
Grav. 	Edit. Gravio adscripta.
Gron. 	Correct. Gronovii.
Innom. 	Editio innominata.
Lam. 	Cod. Lamonianus.
Lamb. 	Cod. Bibl. Lambethanae.
Lat. 	Correctiones Latini Latinii.
Linc. 	Cod. Collegii Lincolniensis.
Lindu. 	Ed. Lindneri.
Lips. 	Edit. Lipsiensis.
Lond. 	Cod. Londinensis.
Man. 	Edit. Manutii.
Meerm. 	Cod. Bibl. Meermanii.
Met. 	Cod. S. Arnulphi Metensis.
Mich. 	Cod. S. Michaelis in periculo maris.
Mor. 	Ed. Morelli.
Ms. Reg. 	Cod. Biblioth. Regis.
NC. 	Cod. Novi Collegii Oxoniensis.
Oxon. 	Edit. Oxoniensis.
Pam. 	Edit. Pamelii.
Paris. 	Edit. Parisiensis 1666.
Pemb. 	Cod. Bibl. Pembrochianae.
Pith. 	Codd. Pithoeani.
Remb. 	Editio Rembolt.
Rem. 	Codd. Remigiani.
Rig. 	Editio Rigaltii.
Routh. 	Routhii notae, lectiones.
Sar. 	Cod. Sarisburiensis.
Seg. 	Cod. Seguieranus.
Spir. 	Edit. Spirensis.
Tew. 	Codd. Tewerani.
Thu. 	Codd. Thuani.
Vat. 	Codd. Vaticani.
Ver. 	Cod. Veronensis.
Vict. 	Cod. S. Victoris Paris.
Voss. 	Codd. Vossii.
Wets. 	Cod. Wetsmonasteriensis.





Main volume text




[OPERA OMNIA S. CYPRIANI.]




[Col. 0009]
Praefatio, IN QUA, POST ENUMERATAS SANCTI CYPRIANI OPERUM EDITIONES, DE S. MARTYRIS DOCTRINA PLURIBUS DISSERITUR. AUCTORE D. PRUDENTIO MARAN, O. S. B.

AD hanc praefationem aggredienti nec S. Cypriani laudes persequi necessarium videtur, nec Baluzii laborem commendare. Conspirans omnium in Cypriani admiratione consensus, favoris aucupia non desiderat; editori suffragatur eruditionis fama et plurima in antiquis scriptoribus edendis et emendandis industria. Multa quidem exstant Baluzii laborum monumenta, nec cuiquam fere concedit, qui rem litterariam auctius ditaverit; sed, praeterquam quod ad hoc extremum opus longo usu exercitatus accessit, numquam alias videtur operae et labori minus pepercisse in vetustis codicibus undique comportandis et evolvendis. Jussus hac urbe abscedere anno 1710, consilium edendi Cypriani non abjecit, nec intermisit laborem, quem tamen, redux sub finem anni 1713, novo conatu repetiit, ac tandem typis coepit mandare anno 1717. Jam prelum absolverat genuina Cypriani opera ac maximam partem Baluzii annotationum, cum eum utiliter laborantem vita defecit die 28 mensis Julii, anno aetatis 88, Christi 1718. Mortuo Baluzio, non sine litteratorum omnium desiderio, novae hujus editionis opus diu interruptum pependit, sed, anno 1724, rev. admodum pater domnus Dionysius de Sainte-Marthe, superior generalis congregationis Sancti-Mauri, pluribus rogante typographiae regiae praefecto, rem uni ex suis commisit, qui libenter oneri successit, et ab alio adjutus telam a doctissimo viro nondum absolutam pertexere conatus est, cum iis edendis et emendandis quae Baluzius intacta reliquerat, tum vero, ut in pluribus aliis Patribus percommode factum est, uberius de rebus gestis Cypriani deque illius doctrina disserendo. Ut promissis satisfiat, nonnullae S. Martyris sententiae in hac praefatione, quam vita Cypriani proxime sequetur, aequis ponderibus examinandae sunt: sed antea variae illius operum editiones recensendae videntur.

Variae operum Cypriani editiones quae in ipsis typographiae incunabulis adornatae ac postea pluribus in locis repetitae sunt, quanta fuerint hujus scriptoris legendi studia declarant. Tres antiquissimae memorantur: Romana, an. 1471, per Conradum Sweinheim et Arnoldum Pannartz; Veneta, an. 1471, per Vindelinum Spirensem; tum quae dicitur innominata, quia nec urbis nec typographi nomen adscriptum. Testatur editor Oxoniensis usum se esse tribus editionibus: »Ad manum habui,« inquit, »editiones vetustissimas, Spirensem anni 1471; innominatam, cui nec patria nec aetas affigitur, nec non illam Remboldi anni 1512.« Sed tamen editio illa quae Spirensis vulgo dicitur, non Spirae, sed Venetiis excusa, ut jam observarunt eruditorum nonnulli; et eorum errori, qui illam Spirae attribuunt, locum dedit nomen Vindelini Spirensis, a quo perfecta fuit anno 1471. Nam Joannes Spirensis mortuus est Venetiis anno 1470, ejusque officio et laboribus in eadem urbe successit frater Vindelinus, cui proinde debetur haec editio. Id patet ex his versibus, qui ad calcem editionis librorum de Civitate Dei ab eodem Vindelino adornatae leguntur:

Qui docuit Venetos exscribi posse Joannes
Mense fere trino centena volumina Plini,
Et totidem magni Ciceronis Spira libellos,
Coeperat Aurelii; subita sed morte peremptus
Non potuit coeptum Venetis finire laborem.
Vindelinus adest ejusdem frater et arte
Non minor; Hadriacaque morabitur urbe.
M. CCCC. LXX. Ex his maxime dubium videtur quod ait, post nonnullos alios, eruditus auctor Annalium Typograph. tom. I, Vindelinum in Germaniam abiisse et anno 1571 Bartholdi opera ibi edidisse. Recenset idem scriptor libros a Vindelino Venetiis ann. 1572 et 1577 editos.

Prodiit Parisiis, anno 1512, alia editio operum Cypriani ex typographia Bertoldi Rembolti et Joannis Waterloes. Accesserunt in hac editione Cardinalia Christi Opera, Expositio in symbolum Apostolorum et Passio S. Cypriani; libro sive epistola de Aleatoribus, et aliis nonnullis quae ad Robertum Fortunatum missa fuerant, [Col. 0011] in aliud tempus rejectis. Is enim Robertus Fortunatus provinciam recognoscendorum Cypriani operum suscepit; vel potius, ut ipse testatur in epistola nuncupatoria ad Ruricium Blesensem, virum senatorium, eo aut lectionibus aut rebus familiaribus occupato, Guillelmus Potetus »opus insigne relegit, emaculavit, et annotationibus quibusdam non negligendis, locorumque Bibliae et aliorum citationibus, vel, ut aiunt, quotationibus ad marginem perpulchre multoque cum labore donavit:« post epistolam nuncupatoriam, alia ab eodem Fortunato apposita est, quae de utilitate librorum Cypriani, ac de ejus eloquentia pertractat, cum hac inscriptione: C. DE P. JACOBO GRASOLARIO, CIVI VENETO, SALUTEM DICIT. Caeterum, haec editio satis accurata est, ac in multis, quae perperam in sequentibus editionibus mutata fuerant, cum codicibus mss. consentit. Dicit Erasmus usum se esse »praesidio trium editionum, Romanae, qua nihil vidi,« inquit, »depravatius, et tamen haec alicubi profuit; cujusdam alterius, cujus titulus excidit, et Badianae.« Editio illa, quam Erasmus celeberrimo Badio attribuit, eadem videtur esse ac Rembolti; observat enim Erasmus librum de cardinalibus Christi operibus »in editione Badiana separatum haberi a reliquo volumine:« id quod videre est in Rembolti editione, qua jam absoluta hoc opus separatim additum fuit. Alia editio, cujus titulus exciderat, forte eadem fuit ac innominata. Quod spectat ad Romanam, testatur Fridericus Rheinartus usum se esse »ambabus illis ex inclytae reipublicae Noribergensis bibliotheca benevolentissime communicatis operum Cypriani editionibus, anno jam tum M. CCCC. LXXI, ante typographica vix adulta publici juris factis, Romana, haud dubie diversa ab illa qua Henr. Gravius in edit. Colon. anno 1544, praeter Badianam quamdam et aliam, usum se esse, nihil autem depravatius vidisse scribit, et Spirensi, cujus artifex Vindelinus quidam laudatur.« Gravium cum Erasmo confundit Reinartus; nec cuiquam facile probabit Romanam editionem anni 1471, qua usum se esse dicit, diversam esse ab ea quam Erasmus commemorat.

Erasmus, qui tot sanctorum Patrum editionibus praeclare de re ecclesiastica et litteraria meritus est, suam in Cypriano operam non passus est desiderari. Prodiit, eo accurante, Cyprianus an. 1520, Basileae, fol. ex officina Frobeniana, sed multo quam in superioribus editionibus locupletior. Primus enim in lucem edidit Erasmus litteras de haereticis baptizandis ad Quintum, ad Jubaianum et ad Pompeium, lib. tertium Testimoniorum, ac sententias episcoporum in concilio Carthaginensi tertio: ejusdem diligentiae debentur tres tractatus, de Laude Martyrii, de Disciplina et Bono Pudicitiae, et ad Novatianum haereticum, quos et si Cypriano abjudicant plerique critici, nemo tamen antiquissimos et Cypriano dignos negaverit. His adjunctae fuerunt duae orationes Cypriano affictae. Sensit Erasmus, vir emunctae naris, haec opera non esse Cypriani; sed, quod satis mirari non possum, aliud opus, cujus auctor Diocletiani et belli adversus Turcas meminit, inter certissimos Cypriani foetus ascribit; librum dico de Duplici Martyrio ad Fortunatum; quo invento visus est sibi, si ei credimus, magnum quemdam thesaurum invenisse: »Hunc in vetustissima,« inquit, »bibliotheca repertum adjecimus; utinam et liceat caetera hujus viri salutifera scripta pervestigare!« Sed hujus libri artificem esse Erasmum, ac ingenii sui opus Cypriano subdidisse pronuntiat Henricus Gravius, cui videtur hac in re Pamelius assentiri. Certe hactenus nec bibliotheca, ex qua hunc librum eruit Erasmus, cognita cuiquam fuit; nec codex quo se usum esse indicat, cujusquam in manus pervenit. Et res et verba stylum Erasmi redolent; et, quod suspicionem auget, nonnulla Scripturae testimonia, ut observat Pamelius, ita prorsus in hoc libro, ut in aliis Erasmi elucubrationibus redduntur. Haec editio saepe repetita variis in locis, ut Basileae apud eumdem Frobenium anno 1525, 1558, fol., addit Fabricius 1540, fol., ut Coloniae 1525, 1544; ut Lugduni 1528, 1537, 1544, 1554, Parisiis 1541. Sed de his rebus tam parum convenit inter eos qui scriptores ecclesiasticos recensuere, aut librorum texuere catalogos, nihil ut certo statuere possit, nisi qui has omnes editiones oculis suis viderit, quod mihi fateor usu non venisse. Inter has autem editiones insignis illa est ac praecipue memoranda, quam Henricus Gravius doctissimus Dominicanus anno 1544 Coloniae dicitur accurasse; sed monet Baluzius in notis (p. 281) hanc editionem non ab ipso Gravio adornatam fuisse, sed ab alio, qui usus est quodam exemplari edito, Gravii partim conjecturas, partim ex codice mss. varias lectiones ad marginem continente. Recenset Fabricius editiones Cypriani operum Coloniae anno 1520, apud Henricum Alopecium; Venetiis anno 1547, Antuerpiae anno 1541: addere potuisset 1542, apud Joannem Crinitum. Thomae Jamesii Cyprianum redivivum Londini, 1600, numerat idem Fabricius, qui et de his rebus et de iis a quibus Cyprianus vernaculis linguis illustratus, aut nonnulla illius opera separatim edita sunt, consuli potest.

Quidquid ex Cypriani operibus adhuc in bibliothecis latebat, id Paulus Manutius et Guillelmus Morelius tam accurate collegerunt, ut nihil post eos repertum fuerit quod Cypriano posset adscribi: Pauli Manutii opera lucem viderunt liber de Spectaculis et Epistolae in ordine Pamelii, 5, 17, 19, 23, 26, 27, 29, 30, 38, 39, 60, 78, 80, 82, 83. Adhibiti sunt codices vetustissimi ad hanc editionem, quae Romae prodiit apud Paulum Manutium anno 1563. Nuncupata est S. Carolo Borromeo qui, ut ibidem testatur Manutius, totus in eam curam incubuerat, »ut omnia Cypriani scripta, mendis antea deformata, in veterem illam integritatem ac speciem, accersito etiam Verona mirae vetustatis exemplari, accurata doctorum virorum industria restituerentur.« Transtulit Morelius in suam editionem quaecumque Paulus Manutius e tenebris eruerat; hisque addidit epistolas Firmiliani ad Cyprianum, Celerini ad Lucianum et Luciani responsionem, epistolam Celsi ad Vigilium, libros de Aleatoribus adversus Judaeos qui insecuti sunt Christum, de duodecim Abusionibus saeculi, Coenam Cypriani, et carmina S. Martyri adscripta. Prodiit editio anno 1564; sed, antequam absoluta esset, immortuus est huic labori doctissimus [Col. 0013A] typographus, de re ecclesiastica et litteraria optime meritus. Nuncupatoriam epistolam Carolo IX inscripsit Adrianus Turnebus. In ea regem christianissimum precatur ut liberos et uxorem Morelii, quos ille inopes reliquerat, beneficientia sua juvet, aliquidque elargiatur ad aes alienum, studio de republica benemerendi contractum, luendum atque dissolvendum, ac annua Morelio ab Henrico rege constituta, sed quibus perfrui temporum iniquitas ac aerarii angustiae non permiserant, liberaliter restitui jubeat atque persolvi.

Cyprianum non auxit Pamelius, sed pluribus locis ope codicum mss. emendavit, novo Epistolarum et aliorum operum ordine, cruditis notis, vita ex ipsius operibus collecta, indicibus copiosis illustravit. Antequam Manutii et Morelii editiones prodirent, jam Pamelius statuerat hunc laborem suscipere; sed ejus consilium interpellarunt studia theologica ac profectio in Gallias. At ubi vidit duas illas editiones, sperans se illarum et aliarum vetustiorum et codicum mss. praesidio aliquid accuratius et suis numeris absolutius elaborare posse, tanto animi ardore in opus incubuit, ut omnia typis matura essent anno 1566; sed Belgici motus moram attulerunt. Prodiit tandem haec editio Antuerpiae anno 1568; ibidem repetita est anno 1589, Coloniae 1617, Parisiis autem 1574, 1603, 1616, 1644. Addit bibliotheca Barberina Paris. 1607 et 1632, Fabricius Paris. 1633, et Colon. 1617, 1632; sed haec, ut jam dixi, non valde certa. In catalogo librorum bibliothecae Lugduni-Batavorum recensetur editio Colon. Agrip. 1575. Antevertit Pamelius Joannem Harrisium Anglum, Thomae Moro quondam a secretis, qui idem consilium intendebat edendorum Cypriani operum. Is libenter Pamelium juvit variis sui exemplaris lectionibus; operam eidem navarunt Joannes Clemens, medicus, etiam Anglus, necnon Antonius et Valerius Cauchii, jureconsulti Ultrajectini fratres, communicatis patris sui castigationibus et conjecturis. Haec discimus ex Pamelio in epistola nuncupatoria, quae inscripta est Viglio Zuichemo Frisio, S. Bavonis apud Gandavenses praeposito.

Simon Goulartius edidit Genevae, anno 1593, opera Cypriani, ordinem Pamelii et contextum secutus, sed de suo addens longas et operosas ad legendum observationes, quibus Pamelium refellere et S. Cyprianum calvinistam facere conatus est. Prodiit Parisiis, anno 1648, editio Rigaltii, aucta libro de Rebaptismate, quam secuta est in eadem urbe, an. 1666, editio Priorii cum notis Rigaltii et aliorum, adjunctis Cypriano scriptis Minucii Felicis, Arnobii, Commodiani, necnon Julii Firmici de Errore profanarum Religionum. Nova editio epistolarum Cypriani, praetermissis aliis pertractationibus, prodiit anno 1681; cujus titulus sic habet: »S. Caecilii Cypriani, Carthaginensis episcopi ac tandem martyris, ac aliorum quorumdam ad ipsum vel in simili causa scriptae epistolae LXXXIII, ordine Pameliano locatae, ex editione Goulartiana in sectiones divisae, et cum S. Augustini ad Cypriani argumenta de baptismo haereticorum responsionibus suo loco subjunctis, variis etiam Pamelii, Rigaltii aliorumque lectionibus et conjecturis, ut et Gratiani in decreto Lombardi in libris Sententiarum, ac Thomae Aquinatis in Summa theologiae, allegationibus in margine notatis, et aliquot denique utilibus indicibus seorsum editae, studio Friederici Reinharti theol. in universit. Altdorfina P. P. et ecclesiae ibid. ministri. Altdorfi typis et impensis Henrici Meyeri, universitatis typographi.«

Proxime secuta est, anno 1682, Oxoniensis editio e theatro Seldoniano, cum codicibus mss. collata, notis Pamelii, Rigaltii ac ipsius etiam editoris illustrata, pluribus aucta pertractationibus Arnoldi Bonae-Vallis abbatis, Cypriani Antiocheni Confessione, et antiquo paschali computo. In hac adornanda editione duorum protestantium episcoporum enituit industria, Joannis Felli, Oxoniensis episcopi, et Joannis Pearsonii Cestriensis; quorum primus editionis summam in se suscepit, alter annales Cyprianicos, qui sancti Martyris operibus praefiguntur, non sine multa eruditionis laude elucubravit. Haec editio recusa est Bremae anno 1690, Amstelodami 1699. Ita Fabricius; sed aliter visum Casimiro Oudins, qui tres editiones commemorat post primam Oxoniensem.

Nec tot Cypriani operum editiones, nec honorifica non paucorum hominum de novissima Oxoniensi judicia Baluzium deterruerunt, quominus novam susciperet. Nam, cum videret singulis editionibus sua inesse vitia, dum aut vitiosi codices mss. adhibentur, aut superiores editiones, ubi opus non erat, emendantur, ubi opus erat, incastigatae relinquuntur, non desperavit S. Martyris contextum sic emendari posse, ut purus et intaminatus tandem aliquando prodiret. In hoc potissimum penso elaborandum sibi esse intelligens, praeter codices mss. qui Pamelio, Rigaltio et Anglis usui fuerant, alios circiter triginta in subsidium sibi adhibuit. Horum notitiam infra subjiciam, qualem ex Baluzii notis colligere licuit: nam, cum varias lectiones vir eruditus, e codicibus mss. excerptas, in exemplaribus editis inseruisset, distreacta sunt haec exemplaria cum aliis bibliothecae Baluzianae libris, neque ex illis nisi perpauca reperire potui. Addidit etiam Baluzius observationes et notas, in quibus plerumque rationem eorum reddit, quae in contextu immutanda judicaverat, interdum etiam, ut abundabat eruditione, in antiquis rebus illustrandis stylum exacuit. Perinique facerem, si, cum illius elucubratio praeter paucissimas paginas ipso adhuc vivente excusa fuerit, ex debita illius labori laude aliquid in me derivarem; quin etiam cum mihi illius notas expendere, et cum ipso S. Cypriani contextu contendere per tempus non licuerit, judicium meum non interponam, sed publico assentiar. Non tamen dissimulare possim me saepe animadvertisse contextum Cypriani, ut ab homine doctissimo in tanta codicum mss. copia fieri par erat, percommode emendari.

Quod spectat ad opera Cypriano adscripta, jam bona pars typis mandata fuerat, cum Baluzium nobis [Col. 0015] mors abstulit. Praeter tres illas pertractationes, de Spectaculis, de Laude Martyrii, et de Rebaptismate, quas Baluzius cum genuinis Cypriani operibus conjunxit, absoluti erant libri de Bono Pudicitiae, de Aleatoribus, ad Novatianum Haereticum, de Montibus Sina et Sion, duae Orationes Cypriano affictae, tractatus Arnoldi, Bonae-Vallis abbatis, de novissimis Verbis Domini in cruce, ejusdem liber de cardinalibus Christi Operibus, duobus aut tribus foliis exceptis. In his quae supererant emendandis et edendis elaborandum fuit. Atque equidem, si novam Cypriani operum editionem suscepissem, fateor me non pauca ex tam gravi sarcina deoneraturum fuisse. Sed, cum intelligerem vicariam me operam ad hanc editionem absolvendam afferre, cautius mihi agendum fuit. Itaque retinui quidquid habuit editio Pamelii, quia sic visum Baluzio fuerat. Sed ex iis quibus Angli Cyprianum onerarunt, necessarium esse duxi elucubrationes Arnoldi Bonae-Vallis de Operibus sex dierum, et de Laudibus beatae Virginis, ejusdemque Meditationes expungere; tum ne volumen nimiam in molem cresceret (auctum enim fuisset decem foliis), tum quia alia exstant in bibliothecis nostris ejusdem Arnoldi opera, quae pari jure ac tres illae elucubrationes, in hanc editionem recipi debuissent. Placuit eruditis viris, quos in consilium adhibuimus, ut neutris aditus daretur. Computum paschale, quod idem Angli ediderant, eliminare statuerat Baluzius; et cum opera Cypriano adscripta ex editione Oxoniensi excerpsisset, istud de industria omiserat. Eo libentius illius voluntati obsecuti sumus, quod hic libellus nec Cypriano tribui possit, nec cuiquam valde prodesse, ac praeterea variarum lectionum sylva et longioribus notis luxuriet, quae ad institutam hujus editionis rationem accommodari non poterant. Haud equidem numeraverim inter meliora antiquitatis monumenta Confessionem Cypriani, quam editor Oxoniensis latine vulgavit; sed tamen, quia eam Baluzius omittendam non esse judicavit, ac praeterea in pretio fuit apud Gregorium Nazianzenum, Eudociam et Photium, non modo illam in hac editione desiderari non passus sum, sed etiam in locum latinae interpretationis, quam pluribus locis hiulcam, innumeris aliis corruptam Angli dederant, graecum ipsum contextum ex bibliothecae illustrissimi comitis de Seignelay liberaliter suppeditatum, ac novam interpretationem substituere non dubitavi. Spuria opera sic edere instituerat Baluzius, ut habentur in Oxoniensi editione: id quod perspici potest ex his quae typis, eo adhuc vivente, mandata diximus. Sed, cum viderem ex his monumentis nonnulla esse magni pretii, eaque quo saepius cum Cypriano edita fuerant, eo plures naevos traxisse, vetustas editiones et antiquos codices mss. quotquot in hac urbe re periri potuerunt, in subsidium vocavi, eorumque ope et praesidio plurima majorem in modum deformata, praesertim in libro de Singularitate clericorum, Expositione symboli, et Epistola Celsi ad Vigilium in pristinum nitorem restitui. In hoc etiam Baluzii vestigia premere non potui, quod cum suas ille notas post contextum rejecisset, ego varias lectiones margini apposuerim. Sed nec Baluzio notis interdum uberioribus indulgenti, nec mihi in sola contextus emendatione immoranti aliter facere integrum fuit. Ad hanc emendandi contextus operam alia accessit, quam pro facultatis mediocritate, in explananda S. Cypriani doctrina, in rebus illius gestis ad criticae normam expendendis, navavimus.



I.---CYPRIANI SENTENTIA DE UNITATE ET INFALLIBILITATE ECCLESIAE.

Quae ex Cypriani scriptis ad veritatis defensionem eruere aggredimur, ea quo magis perspicua sunt et ad omnium captum accommodata, eo minus cavillando eludi possunt; et quo majorem tertio Ecclesiae saeculo admirationem habuerunt, eo aptiora videntur ad eos permovendos qui tria Ecclesiae priora saecula rejicere non audent. Scribebat Cyprianus doctis pariter et indoctis, ejusque doctrina non tantum in Africae luce versabatur, sed in Italiam navigabat et ad remotissimas Occidentis Orientisque ecclesias perferebatur. Itaque illius de Ecclesia, de sacramentis, excepta de baptismo haereticorum quaestione, de Christi divinitate ejusque gratia testimonia, non unius episcopi, nec ecclesiae unius, sed omnium illius aetatis Catholicorum testimonia existimari debent. Quemadmodum autem unitatis amor inter virtutes Cypriani praecipue enituit, sic in ejus scriptis nihil vehementius commendatur, nihil accuratius defenditur, quam unitas Ecclesiae. Facile profecto ex ejus dictis tria potissimum perspiciet quisquis non omnem amorem veritatis animo ejecit: 1o Ecclesiam quae a Christo per Apostolos fundata est, omnibus conspicuam ac visibilem esse; 2o nec perire, nec ullo errore aut schismate corrumpi posse; 3o ita unam esse, ut quaecumque ab ea sectae discesserunt, ut a vera Ecclesia, ita ab aeterna salute alienae sint.

Nota non erant sancto Martyri invisibilis ecclesiae commenta, quae longe recentiore memoria excogitata sunt; sed eam Ecclesiam intelligit in qua zizania cum frumento, vasa fictilia cum aureis et argenteis usque ad diem judicii permista cernentur (pp. 65 et 74), quae super Petrum Domini voce fundata »una est et in multitudinem latius incremento fecunditatis extenditur, ac Domini luce perfusa, per orbem totum radios suos porrigit; in qua episcopatus unus est, cujus a singulis in solidum pars tenetur (de Unit. Eccles., pag. 195), in qua per temporum et successionum vices episcoporum ordinatio et Ecclesiae ratio decurrit, ut Ecclesia super episcopos constituatur, et omnis actus Ecclesiae per eosdem praepositos gubernetur (Epist. XXVII).« In his et aliis ejusmodi locis nulla residet suspicio ecclesiae invisibilis; neque enim lapsos hortaretur Cyprianus ut Ecclesiae invisibilis decretis obsequantur, aut confessores ut ad Ecclesiam invisibilem redeant; nec episcoporum successionem habet ecclesia invisibilis, nec per totum orbem radios suos diffundit.

[Col. 0017] Sed, ne quis dicat Ecclesiam primis saeculis hos titulos meruisse, at postea rerum faciem fuisse mutatam, occurrit his calumniis Cyprianus, ac visibilem illam Ecclesiam nullis hominum viribus everti, nullo errore superari, nullo schismate dividi posse contendit. Quid de persecutionibus imperatorum senserit, perspici potest ex libro de Lapsis, ubi horrendam illam persecutionem, quam Decius accendit, divino consilio permissam fuisse docet, ut pietatis studium, longa pace refrigeratum, exsuscitaretur; sic etiam persecutionem Galli et Volusiani Romae prorupisse observat, »ut ad confundendos haereticos et retundendos ostenderet Dominus quae esset Ecclesia . . . , qui essent quos inimicus lacesseret, qui contra quibus diabolus ut suis parceret (Epist. LVIII).« Sic de perpetuitate Ecclesiae sentientem nec haereses nec schismata terrebant: praedicta haec sciebat a Christo et Apostolis, nec quemquam mirari debere cum eveniunt (Epist. LV). Nullo autem errore Ecclesiam infici, nullo schismate corrumpi posse pluribus locis declarat, imprimis in libro de Unitate Ecclesiae, ubi sic loquitur (pag. 195): »Adulterari non potest sponsa Christi; incorrupta est et pudica; unam domum novit, unius cubiculi sanctitatem casto pudore custodit . . . ; dicit Dominus: Ego et Pater unum sumus: et iterum de Patre et Filio et Spiritu sancto scriptum est: Et hi tres unum sunt. Et quisquam credit hanc unitatem de divina firmitate venientem, sacramentis coelestibus cohaerentem, scindi in Ecclesia posse, et voluntatum collidentium divortio separari!« Et paulo post: »Quia Christi populus non potest scindi, tunica ejus per totum textilis et cohaerens divisa a possidentibus non est: individua, copulata, connexa, ostendit populi nostri, qui Christum induimus, concordiam cohaerentem; sacramento vestis et signo declaravit Ecclesiae unitatem. Quis ergo sic sceleratus et perfidus, quis sic discordiae furore vesanus, ut aut credat scindi posse, aut audeat scindere unitatem Dei, vestem Domini, Ecclesiam Christi?« Erat ergo perspectum S. Martyri, quamvis haereses Ecclesiam oppugnent, quamvis schismata nonnullas illius partes avellant, Ecclesiam tamen suo semper robore stare, nec veritatem, quam Christus illi commisit, ulla haeresi infuscari, aut unitatem schismate corrumpi posse. Hinc inter sectas quae ab Ecclesia discedunt, et Ecclesiam ipsam tantum ponit discriminis, quantum inter hominum et Dei opus: ac Novatia num stultitiae arguit, »quod cum sit a Christo una Ecclesia per totum mundum in multa membra divisa, item episcopatus unus multorum episcoporum concordi numerositate diffusus, ille post Dei traditionem, post connexam et ubique conjunctam catholicae Ecclesiae unitatem, humanam conetur facere Ecclesiam (Epist. LII).«

Quod ex his principiis necessario sequitur, numquam accidere posse ut justa sit causa ab Ecclesia discedendi, id etiam saepe a Cypriano docetur: quoscumque enim videbat ab Ecclesia discedere, eos propria sententia damnatos dicebat, ita ut necesse non esset aliud de illis judicium institui. Sic ait (Epist. XLIX) Novatum, »qui ejici de Ecclesia et excludi habebat, judicium sacerdotum voluntaria discessione« praecessisse, »quasi evasisse sit poenam, praevenisse sententiam:« et in libro de Unit. Eccles., p. 200. »Aversandus est talis,« inquit, »atque fugiendus quisquis fuerit ab Ecclesia separatus. Perversus est hujusmodi, et peccat et est a semetipso damnatus (Vid. Epist. XL).« Ex his facile perspicitur unam prorsus et individuam esse Christi Ecclesiam, quamvis plures sectae veram se Ecclesiam Christi esse intendant. Nam plus una esse non potest quae errore et schismate non possit everti, et a qua sine scelere discedi non possit. Id autem mirifice confirmant omnes Cypriani sententiae. Ecclesiam »quae et vivit in aeternum et vivificat Dei populum (p. 127),« ita unam esse contendit, ut, si apud Novatianum fuit, apud Cornelium non fuisse declaret (p. 152). Hinc toties Ecclesia hortus conclusus, fons signatus dicitur, ut in eadem pagina; sponsa Christi, quae sola filios generare potest, quaeque cum Christo individuis nexibus cohaeret (pp. 63, 108, 140, 147, 195). »Hanc Ecclesiae catholicae unitatem de divinae dispositionis dignatione venientem (p. 128),« comparare non dubitat Cyprianus cum unitate Christi (p. 132), cum unitate Dei (p. 202), cum unitate Trinitatis (p. 196)

Atque hic fuit cardo omnium controversiarum quae sancto Cypriano supervenerunt. Cum Felicissimus et quinque presbyteri nonnullos ex lapsis a Cypriani communione abstraxissent, ac speciosis causis scelus suum praetexerent, quantus dolor exstitit Cypriani in hac animarum sibi creditarum pernicie! quanto charitatis studio hortatur ut vitent lupos qui salutem promittunt, »ne qui deliquit veniat ad salutem;« qui Ecclesiam spondent, dum id agunt, ut qui illis credit »in totum ab Ecclesia pereat (Epp. XXXVIII et XL).« Nihil autem aptius videbatur Cypriano ad eos qui decepti fuerant deterrendos, quam ut eos demonstraret in Ecclesia cum episcopis et plebe Christi communicare non posse, si schismatis duces sequantur. Revera sic impressa erat et insculpta etiam plebeculae animis haec doctrina, unam prorsus esse Ecclesiam, nec ab ea discedendi justam causam incidere posse, ut schismatis signiferi spe redeundi in Ecclesiam ducerent et lactarent quos deceperant; sed fraudem nudavit ordinatio Fortunati quem pseudoepiscopum Carthaginensem constituerunt. »Namque ii quibus in praeteritum,« inquit Cyprianus (Ep. LV, p. 87), »praestigia obtendebantur et dabantur verba fallacia, quod simul ad Ecclesiam regressuri dicerentur, posteaquam viderunt illic pseudoepiscopum factum, frustratos et deceptos se esse didicerunt, et remeant quotidie atque ad Ecclesiam pulsant.« Novatiani factio, ut pietatis pelle nitidior erat quam Felicissimi, ita majorem perniciem traxit: ipsorum etiam confessorum oculos perstrinxit fucatus color; gravavit Cyprianum et contristavit, ut ejus verbis utar (Ep. XLIV), et intolerabilis perculsi pene prostrati pectoris moestitia perstrinxit, quod semetipsi a Christi grege et ab ejus pace et concordia separassent; quod cos de carcere prodeuntes schismaticus et haereticus error excepisset (Epist. LI). Non parum profuit his confessoribus Cypriani adhortatio, ut illatum unitati damnum felici reditu repararent: [Col. 0019] nam »cognito suo errore,« ut ait sanctus Cornelius (Epist. XLVI), »ad Ecclesiam unde exierant, simplici voluntate venerunt.« Confessi sunt errorem coram Cornelio et quinque aliis episcopis, et Romano presbytero et ipsa plebe, cujus magnus concursus factus fuerat, declararunt sinceram suam mentem semper in Ecclesia fuisse; neque enim se ignorare »unum Deum esse, et unum Christum esse Dominum, unum Spiritum sanctum, unum episcopum in Ecclesia catholica esse debere.« Si qua tamen secta schismatis notam effugere, et verae Ecclesiae pars videri posset, id sibi in primis Novatiani secta vindicaret, ut quae nec Ecclesiae dogmata saltem in primordiis, nec exteriorem religionis formam violaret. Sed Cyprianus contendit parvi referre quid Novatianus doceat, »cum foris doceat. Quisquis ille est,« inquit (Epist. LII, p. 73), »qualiscumque est, Christianus non est qui in Ecclesia Christi non est.« Idem docet pluribus aliis in locis, praesertim in, epistola ad Magnum, ubi sic loquitur (p. 151): »Neque enim Dominus noster Jesus Christus,« inquit, »cum in Evangelio suo testaretur adversarios suos esse eos qui secum non essent, aliquam speciem haereseos designavit, sed omnes omnino qui secum non essent, et secum non colligentes gregem suum spargerent, adversarios suos esse ostendit, dicens: Qui non est mecum, adversum me est; et qui mecum non colligit, dispergit. Item beatus Joannes apostolus, nec ipse ullam haeresim aut schisma discrevit, aut aliquos speciatim separes posuit, sed universos qui de Ecclesia exiissent, quique contra Ecclesiam facerent, antichristos appellavit, etc.« Quamobrem declarat S. Martyr ne martyrium quidem extra Ecclesiam a damnatione liberare. »Ardeant licet flammis,« inquit in libro de Unit. Eccles. p. 199, »et ignibus traditi vel objecti bestiis animas suas ponant, non erit illa fidei corona, sed poena perfidiae, nec religiosae virtutis exitus gloriosus, sed desperationis interitus. Occidi talis potest, coronari non potest.« Eadem sententia saepe alias occurrit, ut in eodem libro de Unit., p. 198, et in Epist. LII, p. 71, et in LVII, p. 95.

Si quis autem suspicetur Cyprianum amore unitatis longius quam par est efferri, is admonendus est caeteras omnes ecclesias cum Cypriano de his principiis consensisse, quamvis non easdem ac ille consecutiones deducerent, nec baptisma rejicerent haereticorum. Hoc enim argumento adversarios suos refellebat Cyprianus, quod Spiritum sanctum extra Ecclesiam nec haberi nec dari posse faterentur: »Qui quamquam pertinaces alias et indociles,« inquit (Epist. LXXVI, p. 155), »vel hoc tamen confitentur, quod universi sive schismatici sive haeretici, non habeant Spiritum sanctum; et ideo baptizare quidem possunt, dare autem Spiritum sanctum non possunt, in hoc ipso a nobis tenentur ut ostendamus nec baptizare eos omnino posse qui non habeant Spiritum sanctum.« Eodem argumento cum ipse Cyprianus passim utitur, tum etiam Firmilianus (p. 147). Perspicuum ergo est et Cypriani testimonio et omnium qui tunc erant Christianorum consensu, inter varias societates quae sibi christianae religionis professionem arrogant, unam aliquam esse extra quam salus aeterna comparari non potest, sive leviter erretur, sive etiam schismati nullus error addatur; nedum ipsa cum sectis ab ea avulsis in unius communis Ecclesiae compositionem venire possit. Si quae enim sectae ab Ecclesia abscissae notas et jura verae Ecclesiae retineant; frustra veteribus sectis objecta fuit episcoporum successio, et episcopatus per totum orbem unitas; frustra vetus Ecclesia unicam se esse sponsam, numquam errare posse, numquam a se discedendi causam legitimam incidere posse, ac ne martyrium quidem discedentibus ad salutem prodesse contendit. Affingendus ergo impius et crudelis error toti antiquae Ecclesiae, vel potius Apostolis, a quibus solis conflari potuit mirificus ille consensus, quem de verae Ecclesiae notis inter omnes Christianos conspirasse cernimus.

Mira sunt quae Dodwello S. Cypriani de unitate sententiam examinanti placuerunt. Statuit enim in his S. Martyris disputationibus »non agi de illius Ecclesiae unitate quam catholicam hodie dicimus, quae nimirum omnes ambitu suo per terrarum orbem ecclesias particulares complectitur, sed de ipsis dumtaxat ecclesiis particularibus (Dissert. Cypr., 7).« Verissimum quidem illud est quod probat Dodwellus unumquemque episcopum in sua ecclesia principium esse unitatis, eique ab omnibus obtemperari oportere, sed ita tamen, si cum aliis episcopis communicet; secus vero si ab universa Ecclesia discedat: tunc enim principium potius discordiae et schismatis foret quam unitatis. Atque, ut in Cypriano immoremur, facile demonstratur sic Ecclesiae unitatem in his disputationibus a S. Martyre defendi, ut Ecclesiae universalis notio illius animo semper obversetur. Id perspicitur ex ipso testimonio quod Dodwellus ad causae suae defensionem ex libro de Unitate Ecclesiae excerpsit: »Quomodo solis multi radii, sed lumen unum« inquit, pag. 195, »et rami arboris multi, sed robur unum tenaci radice fundatum, et cum de fonte uno rivi plurimi defluunt, numerositas licet diffusa videatur exundantis copiae largitate, unitas tamen servatur in origine. Avelle radium solis a corpore, divisionem lucis unitas non capit. Ab arbore frange ramum, fractus germinare non poterit. A fonte praecide rivum, praecisus arescit. Sic et Ecclesia Domini luce perfusa per orbem totum radios suos porrigit. Unum tamen lumen est, quod ubique diffunditur, nec unitas corporis separatur. Ramos suos in universam terram copia ubertatis extendit, profluentes largiter rivos latius expandit. Unum tamen caput est, et origo una, et una mater fecunditatis successibus copiosa.« His verbis, »Ecclesia Domini luce perfusa per orbem totum radios suos porrigit, ramos suos in universam terram copia ubertatis extendit,« non ecclesiae particularis, sed universalis, sive catholicae, unitas describitur. Idem confirmant quae praecedunt, quaeque sequuntur. Ante allata verba sic loquebatur Cyprianus: »Quam unitatem firmiter tenere et vindicare debemus, maxime episcopi qui [Col. 0021] in Ecclesia praesidemus, ut episcopatum quoque ipsum unum atque indivisum probemus. Nemo fraternitatem mendacio fallat, nemo fidei veritatem perfida praevaricatione corrumpat. Episcopatus unus est, cujus a singulis in solidum pars tenetur. Ecclesia quoque una est, quae in multitudinem latius incremento fecunditatis extenditur.« Post testimonium a Dodwello prolatum, addit Cyprianus: »Illius foetu nascimur, illius lacte nutrimur, spiritu ejus animamur. Adulterari non potest sponsa Christi; incorrupta est et pudica . . . Quisquis ab Ecclesia segregatus adulterae jungitur, a promissis Ecclesiae separatur: nec perveniet ad Christi praemia qui relinquit Ecclesiam Christi. Alienus est, profanus est, hostis est. Habere jam non potest Deum patrem qui Ecclesiam non habet matrem. Si potuit evadere quisquam qui extra arcam Noe fuit, et qui extra Ecclesiam foris fuerit evadit.« Lepidus ergo Cypriani interpres Dodwellus, qui sibi particularem ecclesiam fingit, ubi S. Martyr unum toto orbe episcopatum commendat. Quid, cum lapsis declarat in Epist. XL, si quis cum Felicissimo se conjunxerit, eum »postea ad Ecclesiam redire, et cum episcopis et plebe Christi communicare non posse;« cum confessores hortatur in Epist. XLIV, ut ad Ecclesiam redeant; eisque post reditum gratulatur in Epist. LI: »Quod Ecclesiae veritas et evangelici sacramenti unitas, quae a nobis tenebatur,« inquit, eorum »etiam consensu ac vinculo necteretur;« num de ecclesiis particularibus, nulla habita unitatis inter omnes ecclesias constitutae ratione, videtur disseruisse?

Nihil magis adversarium Dodwello, quam Cypriani de episcopi singularitate principium, quod tamen sibi maxime favere, existimat. Numquam enim catholicae Ecclesiae unitatem accuratius defendit Cyprianus, quam cum unum in singulis ecclesiis episcopum esse debere contendit. Cum Novatianus Romae episcopatum invasisset, ac per emissarios suos idem facinus in aliis civitatibus tentasset, hoc argumento illius fautores refellit Cyprianus, quod cum is solus episcopus sit, cujus episcopatus ab aliis collegis confirmatur et agnoscitur, si quis in ejus locum irruere audeat, nullam cum episcopis Ecclesiae catholicae communionem habere possit, ac proinde foris relictus pereat. »Factus est autem Cornelius,« inquit in Epist. LII, pag. 68, »episcopus de Dei et Christi ejus judicio, de clericorum pene omnium testimonio, de plebis quae tunc affuit suffragio, et de sacerdotum antiquorum et bonorum virorum collegio, cum nemo ante se factus esset, cum Fabiani locus, id est, cum locus Petri et gradus cathedrae sacerdotalis vacaret; quo occupato de Dei voluntate, atque omnium nostrum consensione firmato, quisquis jam episcopus fieri voluerit, foris fiat necesse est, nec habeat ecclesiasticam ordinationem qui Ecclesiae non tenet unitatem.« Eodem modo demonstrat episcopos a Novatiano in aliis civitatibus constitutos, non Christi Ecclesiae episcopos esse, sed humanae Ecclesiae: »Nisi si episcopus tibi videtur,« inquit in eadem epistola, p. 73, »qui episcopo in Ecclesia a sedecim coepiscopis facto, adulter atque extraneus episcopus fieri a desertoribus per ambitum nititur, et cum sit a Christo una Ecclesia per totum mundum in multa membra divisa, item episcopatus unus episcoporum multorum concordi numerositate diffusus, ille post Dei traditionem, post connexam et ubique conjunctam catholicae Ecclesiae unitatem humanam conetur Ecclesiam facere, et per plurimas civitates novos apostolos suos mittat, ut quaedam recentia institutionis suae fundamenta constituat; cumque jampridem per omnes provincias et per urbes singulas ordinati sint episcopi in aetate antiqui, in fide integri, in pressura probati, in persecutione proscripti, ille super eos creare alios pseudoepiscopos audeat.« Hinc contendit, etiamsi legitime fuissent ordinati, eos tamen pro legitimis episcopis agnosci non posse, quia ab Ecclesia catholica discesserunt: »Episcopatum autem,« inquit, »tenere non posset, etiamsi episcopus prius factus a coepiscoporum suorum corpore et ab Ecclesiae unitate descisceret.«



II.---REFELLUNTUR QUI EPISCOPOS APUD CYPRIANUM JURE DIVINO A PRESBYTERIS DISTINGUI NEGANT.

Quamvis episcopatus jura non possint accuratius defendi, quam a Cypriano defenduntur, non defuerunt tamen qui ex nonnullis ejus verbis ansam arriperent calumniandi. Quod enim S. Martyr clerum interdum in duos ordines dividere videtur, nempe in sacerdotes et ministros, ac sacerdotis ac praepositi nomina cum ipsis presbyteris communicat, velut in Epist. LXV, LXVIII, LXXII et in libro de Lapsis, inde Salmasius et Blondellus concludunt presbyteros ab episcopis non jure divino, non diverso sacerdotii gradu esse distinctos. Si ejusmodi ratiuncula valeret, pari jure concludi posset ne diaconos quidem et alios minores clericos a presbyteris et episcopis jure divino distingui; saepe enim Ecclesia dividitur in clerum et plebem. Quod si diaconi et minores clerici cum presbyteris et episcopis clero comprehenduntur, quid mirum si presbyteris, qui Eucharistiam consecrant et potestatem habent ligandi et solvendi, sacerdotis et praepositi nomina cum episcopis communia sunt? Presbyteris quidem Cyprianus plurimum semper habuit honoris, et cum nihil agere soleret sine consilio cleri, ut ipse testatur in Epist. VI, non dubium quin presbyteris, utpote cum ipso sedentibus, magnam auctoritatem attribuerit. At sacerdotii gradum a presbyteris distinctum sibi vindicat. Queritur in Epist. XI, quod quidam de presbyteris, nec Evangelii memores, »nec episcopo honorem sacerdotii sui et cathedrae reservantes,« jam cum lapsis communicare coepissent. Alius ergo in episcopis ac in presbyteris sacerdotii gradus, ac proinde episcopi a presbyteris distinguuntur non solum auctoritate et cathedra, sed etiam ordine et charactere. Hanc autem sacerdotii distinctionem ab ipso Christo institutam fuisse ex pluribus Cypriani locis perspicitur: »Dominus noster,« inquit in Epist. XXVII, p. 37, »cujus praecepta et monita observare debemus, episcopi honorem et Ecclesiae suae rationem disponens in Evangelio loquitur et dicit Petro: Ego dico tibi, quia tu es Petrus, et super istam petram aedificabo Ecclesiam meam, et [Col. 0023] portae inferorum non vincent eam: et tibi dabo claves regni coelorum; et quae ligaveris super terram erunt ligata et in coelis, et quaecumque solveris super terram erunt soluta et in coelis. Inde per temporum et successionum vices episcoporum ordinatio et Ecclesiae ratio decurrit, ut Ecclesia super episcopos constituatur et omnis actus Ecclesiae per eosdem praepositos gubernetur. Cum hoc itaque divina lege fundatum sit,« etc.

Multa hic observanda ex quibus S. Martyris sententia mirifice enitescit: 1o declarat episcopos successisse Apostolis. Sic etiam in Epist. XLII, »unitatem a Domino et per Apostolos nobis,« inquit, »successoribus traditam« docet. Vid. Epist. LXIX. Idem docet Firmilianus in Epist. ad Cyprianum, pag. 148, episcopos Apostolis »vicaria ordinatione« successisse. Sic etiam in concilio Carthaginensi, cui praeerat Cyprianus, Clarus a Mascula, »Apostolis,« inquit (pag. 337), »nos successimus eadem potestate Ecclesiam Domini gubernantes et credentium fidem baptizantes.« 2o Ordinationem episcopalem a Christo institutam et divina lege fundatam pronuntiat Cyprianus. Quamvis enim ordinatus presbyter in hoc gradu aliquamdiu ministrasset, probe tamen sciebat sibi ad episcopalem gradum vocato aliam ordinationem opus fuisse. Nemo his temporibus meminerat quod Salmasius et Blondellus primis saeculis usurpatum fuisse finxerunt, ut, mortuo episcopo, sine nova ordinatione succederet antiquior presbyter, vel forte qui dignior videbatur, ut placet Blondello. Ne ipsi quidem schismatici, etsi ad omne facinus paratissimi, presbyteros ad episcopatum sine ordinatione ausi sunt promovere. Probe sciebat Novatianus presbyter ne simulacrum quidem episcopatus sine nova ordinatione occupari posse, cum tres episcopos quos ex vilissima Ecclesiae parte per dolum acciverat, inclusos hora decima, temulentos et crapula oppressos, adumbrata quadam et inani manuum impositione episcopatum sibi tradere per vim cogeret (Euseb., Hist., lib. VI, c. 43). 3o Ex his etiam perspicitur episcopos a solo Christo potestatem Ecclesiae gubernandae accepisse. Hinc toties apud Cyprianum »Dominus sacerdotes sibi in Ecclesia sua eligere et constituere« dicitur, p. 59: hac ratione Cyprianus Cornelii episcopatum »de Dei, qui sacerdotes facit, voluntate susceptum« defendit (Epist. LII, p. 68 et 69). Vid. Ep. LV, p. 82, et Ep. LXV, p. 113, Ep. LXIX, p. 121. Ex hac episcopatus notione oriebatur summa Cypriani constantia in gubernanda et defendenda ecclesia sua, cui cum se judicem ad tempus a Deo datum esse sciret (pag. 122), »commissa divinitus castra fideli virtute« servabat (p. 141). Impressa erat aliorum Africae episcoporum animis haec sententia: »Si maritus peregre proficiscens,« inquit Venantius a Timisa, in concilio Carthag., p. 335, »amico suo commendasset uxorem suam custodiendam, commendatam sibi ille quanta posset diligentia conservaret, ne ab aliquo castitas ejus et sanctitas adulteraretur. Christus Dominus et Deus noster ad Patrem proficiscens sponsam suam nobis commendavit.«

Nescio quod sacerdotium Rigaltius et Baluzius diaconis affingunt in suis observationibus ad haec Cypriani verba: »Item presbyteris et diaconibus non defuit sacerdotii vigor (Epist. XV).« Cyprianus hoc loco sacerdotii vigorem nequaquam presbyteris illis et diaconibus attribuit, sed potius a se in illis objurgandis adhibitum demonstrat; idque ex his quae sequuntur atque ex totius epistolae serie perspicitur. Neque huic Rigaltii et Baluzii opinioni favet quod Cyprianus absens in Epist. XIII decernit, »ut qui libellos a martyribus acceperunt, et praerogativa eorum apud Deum adjuvari possunt, si incommodo aliquo et infirmitatis periculo occupati fuerint, non exspectata praesentia nostra, inquit, apud presbyterum quemcumque praesentem, vel si presbyter repertus non fuerit, et urgere exitus coeperit, apud diaconum quoque exomologesin delicti sui facere possint; ut, manu eis in poenitentiam imposita, veniant ad Dominum cum pace quam dari martyres litteris ad nos factis desideraverunt.« Non immorabor in hac explicanda difficultate, quae nimium arcte cum sequentibus saeculis conjuncta est, quam ut hoc loco examinari possit. Sed ut a Cypriano non discedam, unum est quod observatum velim, nequaquam ab illo hanc provinciam diaconis committi, ut peccatorum confessionem excipiant et poenitentiam imponant. Haec enim fuit illis temporibus disciplina, ut nemo ad pacem admitteretur ne in extremo quidem discrimine, nisi qui ante morbum peccata confessus fuisset, ac poenitentiam postulasset, ut testatur Cyprianus in Epist. LII. Quamobrem praescripta apud diaconum exomologesis in mortis articulo, non erat peccatorum confessio, quae apud sacerdotes antea fieri debuerat, nec proinde cum diaconis communicatum fuit poenitentiae imponendae munus. Quod autem ab eruditis viris jamdudum observatum est, duplicem esse exomologesin, id confirmatur ex Cypriani epistolis in lapsorum causa scriptis; in primis ex Ep. XII, ubi ait exomologesin fieri »inspecta vita ejus qui agit poenitentiam.« Ex quo patet exomologesin, quam absolutio proxime sequebatur jam probata et satis spectata lapsi poenitentia, distingui debere a conessione peccatorum poenitentiam ipsam praecedente.



III.---PRIMATUS ECCLESIAE ROMANAE A S. CYPRIANO SEMPER AGNITUS.

Sic episcoporum jura defendit Cyprianus, ut legitimum Romanae Sedis primatum agnoscat. In dissensione quam habuit cum Stephano, saepe questus est quod Stephanus primatu suo nimium confideret, sed de ipsius auctoritate litem non movit. Sic enim tacito nomine Stephanum perstringit in Epist. LXXI: »Sed nec Petrus, inquit, quem primum Dominus elegit et super quem fundavit Ecclesiam suam, cum secum Paulus de circumcisione postmodum disceptaret, vindicavit sibi aliquid insolenter aut arroganter assumpsit, ut diceret se primatum tenere et obtemperari a novellis et posteris sibi potius oportere:« sic etiam Firmilianus juste indignari se [Col. 0025] dicit in Stephanum (pag. 148) quod qui »sic de episcopatus sui loco gloriatur, et se successionem Petri tenere contendit, super quem fundamenta Ecclesiae collocata sunt, multas alias petras inducat, et ecclesiarum multarum nova aedificia constituat, dum esse illic Baptisma sua auctoritate defendit.« Et paulo post: »Stephanus, qui per successionem cathedram Petri habere se praedicat, nullo adversus haereticos zelo excitatur.« Agnoscit ergo Firmilianus in Stephano altiorem quemdam dignitatis gradum, et dum in eo congruens dignitati studium fidei desiderat, Petri primatum fatetur successione ad illum pervenisse. Petri ejusque successorum primatum saepe alias commendavit Cyprianus: »Petrus tamen,« inquit pag. 123, »super quem aedificata ab eodem Domino fuerat Ecclesia, unus pro omnibus loquens et Ecclesiae voce respondens ait: Domine, ad quem ibimus?« Vid. pag. 123. »Una Ecclesia a Domino super Petrum origine unitatis et ratione fundata,« p. 125. »Nam Petro super quem aedificavit Ecclesiam, et unde unitatis originem instituit et ostendit, potestatem istam dedit ut id solveretur in coelis quod ille solvisset in terris. Et post resurrectionem quoque ad Apostolos loquitur, dicens: Sicut misit me Pater, et ego mitto vos,« etc. (Epist. LXXIII, pag. 131: vid. pag. 148 et 250). Sed praecipue considerandus nobis est insignis locus ex libro de Unitate Ecclesiae, pag. 195: »Loquitur Dominus ad Petrum: Ego tibi dico, inquit, quia tu es Petrus, et super hanc petram aedificabo Ecclesiam, meam, et portae inferorum non vincent eam; et tibi dabo claves regni coelorum; et quae ligaveris super terram, erunt ligata et in coelis, et quaecumque solveris super terram, erunt soluta et in coelis. Et iterum eidem post resurrectionem suam dicit: Pasce oves meas; super illum unum aedificat Ecclesiam suam, et illi pascendas mandat oves suas, quamvis Apostolis post resurrectionem suam parem potestatem tribuat et dicat: Sicut misit me Pater, et ego mitto vos; accipite Spiritum sanctum; si cujus remiseritis peccata, remittentur illi; si cujus tenueritis, tenebuntur; tamen, ut unitatem manifestaret, unitatis ejusdem originem ab uno incipientem sua auctoritate disposuit. Hoc erant utique et caeteri Apostoli quod fuit Petrus, pari consortio praediti et honoris et potestatis; sed exordium ab unitate proficiscitur, ut Ecclesia Christi una monstretur.«

Hoc testimonium ita protuli ut habetur in hac Baluzii editione, sed Cypriani verba aliter leguntur in editionibus Manutii ac Pamelii, in quibus post haec verba, »ut unitatem manifestaret,« additur, »unam cathedram constituit:« sic etiam post haec verba, »exordium ab unitate proficiscitur;« habent editiones illae, »Et primatus Petro datur, ut una Christi Ecclesia et cathedra una monstretur. Et pastores sunt omnes et grex unus ostenditur qui ab Apostolis omnibus unanimi consensione pascatur, ut Ecclesia Christi una monstretur . . . : qui cathedram Petri, super quem fundata est Ecclesia, deserit, in Ecclesia se esse confidit!« Haec in contextum irrepsisse Baluzius existimavit, cujus de sententia ac rationibus eruditorum erit judicium; sed observatum velim, si ea retineantur quae Oxoniensis editor et Baluzius expunxerunt, nihil affuturum quod non cum Cypriani doctrina optime quadret; sin autem recidantur, reliquas testimonii hujus partes satis per se habituras momenti ad primatum Ecclesiae Romanae. Hospes sane et peregrinus sit in Cypriani doctrina, si quis miretur Petro primatum ab eo attribui, et unum gregem ac unam cathedram adstrui, cum tot locis eumdem primatum defendat, ac unum gregem, unum episcopatum et, nominatim in Epist. XL, unam cathedram commendet. Non magis mirandum quod in Ecclesia non esse pronuntiet nefarios illos schismaticos, qui hoc uno episcopatu conculcato, hac una cathedra, quae super Petrum fundata est, deserta, humanam prorsus ecclesiam instituere tentabant. Non erat ergo cur Cypriani testimonium ab his verbis editor Oxoniensis, velut a quodam, ut ipse appellat, veneno purgasse sibi videretur. Quinetiam, quae ab illo editore in hoc testimonio et ab omnibus admittuntur, satis per se valent ad primatum demonstrandum. Illud 1o perspicitur in hoc Cypriani loco et in pluribus aliis, principium unitatis sine primatu esse non posse. Quis enim ei primatum deneget, a quo incipit unitas, et per quem Ecclesia una monstratur? 2o Quemadmodum post Petrum non desiit unitas, ita nec primatus et principium unitatis, quod Christus auctoritate sua disposuit, quod eo consilio instituit, ut Ecclesia una monstretur. Necesse est igitur ut unitatem, ita principium et vinculum unitatis in Ecclesia perseverare; unde existimari potest quanti fecerit Ecclesiam Romanam Cyprianus, quam arete affixus fuerit principio unitatis, qui tanto unitatis amore accensus erat. Hinc illius indignatio (pag. 86) quod schismatici ausi fuissent »ad Petri cathedram atque ad Ecclesiam principalem, unde unitas sacerdotalis exorta est, navigare.« Dictitant adversarii nostri primatum Ecclesiae Romanae defendi a Cypriano, non quod juris quidquam in alias ecclesias haberet, sed quia sedes erat et domicilium Imperii. Sed nihil absurdius hoc commento, nec quisquam sibi persuadebit Cyprianum, cujus in omnibus scriptis et factis spirat unitatis amor, aut primatum illi ecclesiae denegasse, ex qua sacerdotalem unitatem ortam fatebatur, aut propter urbis potentiam et magnitudinem detulisse, non propter unitatis principium. Hunc primatum sibi Ecclesia Romana, repugnante nemine, vindicabat: quamvis Clerus Romanus, Sede vacante, non omnem sibi auctoritatem sumeret, sed difficiliora quaeque, in his lapsorum causam, ad electionem episcopi integra servaret, non tamen idcirco intermissus erat primatus. »Salutant vos fratres«, inquit ille clerus (Epist. III, inter Cyprianicas), »qui sunt in vinculis, et presbyteri et tota Ecclesia, quae et ipsa cum summa sollicitudine excubat pro omnibus qui invocant nomen Domini.« Hinc litterae ejusdem cleri, quae de lapsis agebant, in totum orbem terrarum missae fuerunt, ut testatur Cyprianus Ep. LII.

Sed in hoc Cypriani loco Fellus et Simon Goulartius contendunt par consortium honoris et potestatis inter Apostolos eorumque successores penitus pugnare cum primatu; observat Fellus in not. ad Epistolam [.....], [Col. 0027] beato illo martyre judice pro desperatis et perditis habendos esse quibus minor videtur auctoritas episcoporum in Africa, quam vel Cornelii ipsius in Petri cathedra Romae sedentis.«

Si qua fieret praejudicatarum opinionum intermissio, nihil facilius foret, quam Cypriani sensum callere et primatum cum pari consortio honoris et potestatis conciliare. Nemo nescit Cyprianum Africae et Numidiae ac Mauritaniae praefuisse: parem tamen potestatem episcopi illarum provinciarum a Christo acceperant, hoc erant utique quod Cyprianus, pari consortio praediti et honoris et potestatis; sed his praeerat Carthaginensis episcopus. Quod si Cyprianus, dum par consortium honoris et potestatis inter episcopos agnoscit, non idcirco delatam sibi jure ecclesiastico auctoritatem abjecit, cur Petrum ejusque successores auctoritate ab ipso Christo tradita spoliasse videatur? Luce clarior est ejus sententia; demonstrat unitatem tanti visam esse Christo, ut quamvis Apostolis parem potestatem attribueret, unum tamen aliis praeesse vellet: itaque hoc erant Apostoli quod fuit Petrus, sed excepto primatu. Jacobus et Joannes parem potestatem acceperant ac Petrus, sed Christus unitatem nec a Jacobo nec a Joanne incipere voluit; soli Petro hunc detulit honorem.

Ex his etiam illustrari potest alius Cypriani locus ab iisdem adversariis decantatus. »Episcopatus unus est cujus a singulis in solidum pars tenetur,« inquit ibidem Cyprianus in libro de Unit. Eccles. Saepe alias declarat Cyprianus, etsi »singulis pastoribus portio gregis adscripta est, etsi pastores multi« sunt, »unum tamen gregem« eos pascere, »et oves universas quas Christus sanguine suo et passione quaesivit colligere et fovere debere, »et idcirco copiosum corpus« esse »sacerdotum concordiae mutuae glutino atque unitatis vinculo copulatum, ut si quis ex collegio eorum haeresim facere et gregem Christi lacerare et vastare tentaverit, subveniant caeteri, et quasi pastores utiles et misericordes oves Dominicas in gregem colligant (pp. 86 et 116).« Sed copiosus ille sacerdotum numerus in pascendis ovibus conspirans non modo nihil detrahit primatui, sed etiam ducem et auctorem necessario postulat; alioqui summa esset futura omnium rerum perturbatio. Debent episcopi pro suo unitatis studio in rebus majoris momenti mutuas sibi operas tradere, debent in damnandis haeresibus auctoritatem et consilia consociare; sed quis neget in ejusmodi rebus praecipuas illius partes esse debere a quo »incipientem unitatis originem« Christus »sua auctoritate disposuit.«



IV.---DE DISSENSIONE S. CYPRIANI CUM S. STEPHANO.---NULLUM BAPTISMA PROBATUM STEPHANO, NISI QUOD EX PRAESCRIPTA A CHRISTO FORMA DATUM ESSET.

Cum S. Cyprianus in litteris quae de baptismo haereticorum scriptae sunt, multa de adversariis suis dicat, aut ab eis dicta referat, non parvi interest ad ejus illustranda testimonia, quid S. Stephanus et alii Cypriani adversarii senserint, exponere. Stephanum erroris accusarunt etiam e Catholicis plurimi, eumque omnium haereticorum baptisma comprobasse volunt, etiam eorum qui formam a Christo praescriptam non servabant. Quin etiam Launoius Cyprianum sic defendit, ut ipsi antiquitatem magis quam adversariis favere existimet, »rem istam«, ut ullius verbis utar, »non esse fidei, sed disciplinae« pronuntians (tom. VIII, p. 656). Demonstrare conabor Stephanum nihil aliud docuisse, quam quod postea omnium consensu stabilitum est, atque hanc illius doctrinam non antiquitati contrariam esse, sed e media Apostolorum traditione dimanasse.

Amisimus scriptas a Stephano papa epistolas de baptismo haereticorum; sed quae Cyprianus ex epistola ad se scripta refert, ea omnem sancti pontificis accusandi ansam praecidunt. Sic enim loquebatur Stephanus in epistola ad Cyprianum: »Si quis ergo a quacumque haeresi venerit ad nos, NIHIL INNOVETUR, NISI QUOD TRADITUM EST, ut manus illi imponatur in poenitentiam; cum ipsi haeretici proprie alterutrum ad se venientes non baptizent, sed communicent tantum.« Perabsurde Rigaltius detorquet illud proprie ad eos »qui proprie ob propriam aliquam causam dicuntur haeretici.« Liquet hanc vocem referri ad ea quae sequuntur, ita ut haeretici dicantur proprie non baptizare, sive proprio baptismo non imbuere alterutrum ad se venientes; quale est illud Horatii, »difficile est proprie communia dicere.« Verborum autem Stephani duae tantum videntur afferri posse sententiae. Vel enim ait haereticos suum quemque proprium habere baptisma, sed tamen eo non imbuere alterutrum ad se venientes: vel hoc statuit, haereticos proprium sibi non arrogare baptisma, quo venientes ad se baptizent, sed commune et in sua et in aliis sectis revereri. Prima interpretatio stare non potest, altera explorata et perspicua. 1o Repugnaret omnino illa haereticorum in baptizando varietas, et in aliorum probando ac retinendo baptismate consensus. Cur enim unaquaeque secta proprium sibi et ab aliis discrepantem baptismum instituisset, nisi quia et Ecclesiae et sectarum baptismus parum ad salutem idoneus videretur? Quamobrem novum baptismum instituentibus consentaneum erat aliorum baptisma rejicere. 2o Haereticos hoc loco Stephanus Cypriano ad imitandum proponit. Etsi enim uterque de baptismo magnifice sentiebat, uterque tamen exiliter sentire alteri videbatur. De Baptismi sanctitate et majestate detrahi existimabat Cyprianus, si datus ab haereticis valeret; Baptismo injuriam Stephanus fieri putabat, si vel in ipsis haereticis rejiceretur. Cum ergo haereticos ad imitandum proponit, necesse est ut in eis aliquid laudet, quod ad Baptismi commendationem valeat. At, si haeretici praescriptam a Christo formam in baptizando violassent, nec tamen dubitassent dissimile aliorum baptisma comprobare, haec agendi ratio hominum fuisset Baptisma, ut inutilem et exilem caeremoniam, floccifacientium. 3o Ad illustrandam Stephani sententiam accedunt Firmiliani et Cypriani testimonia. »Stephanus in epistola sua dixit, inquit Firmilianus, haereticos quoque ipsos in Baptismo convenire.« Cyprianus, postquam verba Stephani retulit, haec addit in Ep. LXXIV. »Et cum singulae haereses singula baptismata et diversa peccata habeant; hic cum omnium Baptismo communicans, universorum [Col. 0029] delicta in sinum suum coacervata congessit.« Opponit Cyprianus Stephani principio aliud principium, et singulas haereses singula habere baptismata contendit, quia Stephanus unum et commune baptisma apud haereticos esse statuerat. Nec tamen Cyprianus idcirco tot baptismata numerat quot sunt haereses, quod singulae haereses Baptismi formam immutassent; nemo enim id suspicabitur; sed quia singulae sunt unum veluti corpus ab aliis sectis et ab Ecclesia separatum.

Launoius et post eum auctor Bibliothecae Scriptorum ecclesiasticorum objiciunt perpaucos tunc exstitisse haereticos qui in nomine trium Personarum baptizarent; quamobrem omnes omnino haereticos Stephano probari, in his Marcionitas, ut ei exprobrant Firmilianus ac Cyprianus. Sed veterum haereticorum instituta Stephano, Cypriano et Firmiliano notiora erant, quam recentibus scriptoribus. At inter Stephanum, ac Cyprianum et Firmilianum generatim convenit, ut modo vidimus, haereticos proprium sibi baptismum non habere. Ergo perpauci excipi possunt, qui communem baptizandi formam perverterint. Testes ejusdem sententiae citari possunt Clemens Alexandrinus et Tertullianus; quorum primus (Strom. I, pag. 317) haereticorum baptisma in Scripturis aquam alienam appellari observat, nec tamen hanc causam affert quod Baptismi administrandi normam corruperint, sed quod alieni sint ab Ecclesia. Similiter Tertullianus (libr. de Baptismo, cap. 15) haereticorum baptismum non eo nomine rejicit, quod illius administrandi ritum a Christo praescriptum immutassent, sed quia »nullum habent consortium disciplinae nostrae, quos extraneos utique testatur ipsa ademptio communicationis.« Ad haec etiam accedit Augustini testimonium, qui in libro VI de Bapt., c. 25, sic loquitur: »Quis nesciat non esse Baptismum Christi, si verba evangelica quibus symbolum constat illi defuerint? Sed facilius inveniuntur haeretici qui omnino non baptizent, quam qui illis verbis non baptizent.«

Frustra Launoius Augustini testimonium de aequalibus S. Doctoris haereticis accipiendum esse, de antiquioribus autem aliter judicandum putat. Nam quod quarto et quinto Ecclesiae saeculo animadvertit Augustinus, id potiori jure de secundo et tertio asseverari potest. Neque enim defuerunt haereses quae, cum in sectae primordiis communem baptizandi normam secutae essent, eam postea immutarent, ut suorum ad Ecclesiam catholicam reditum majori difficultate obstruerent. Id de Encratitis nominatim testatur Basilius can. I. Quamquam ne illi quidem praescriptam a Christo formam pervertebant, sed caeremonias quasdam aut adjecisse videntur aut detraxisse. Sic enim de illis Basilius can 47: »Ne dicant: In Patrem et Filium et Spiritum sanctum baptizati sumus.« Quinetiam eorum baptismum non improbat ratum haberi, si qua inde major utilitas accedat. Atque ipse, can. I, testatur fratres Zoin et Saturninum susceptos a se fuisse in cathedra episcoporum, cum ab hac haeresi redirent. Sed si Encratitae communes ritus initio secuti fuerant et cum novi aliquid inducere voluerunt, non tamen praescriptam a Christo formam violare ausi sunt; an dubium quin Marcionitae et alii ejusmodi, quibuscum erat cum Encratitis finitima vicinitas, baptismum in Ecclesia catholica usurpatum retinuerint. Porro Marcionem id nomine trium Personarum baptizasse testis est locuples Cyprianus, qui ejus baptismum hoc argumento rejicit, quod non eamdem Trinitatem agnoscat ac Catholici: »Numquid hanc Trinitatem Marcion tenet?« inquit in Epist. ad Jubai., pag. 131. »Numquid eumdem asserit quem et nos Patrem creatorem? Numquid eumdem novit Filium Christum de Maria virgine natum?« Fatebatur ergo Cyprianus tres Personas ab haereticis in Baptismo nominari, ac eo redactus erat, ut Trinitatem haereticos non eodem modo ac Catholicos interpretari diceret. Simili ratione Firmilianus Gnosticorum et Montanistarum baptisma rejicit, quia primi non eumdem Patrem ac Catholici, Montanistae non eumdem Spiritum sanctum agnoscebant. Marcionem sic premit Tertullianus argumentis ex baptismo petitis, ut facile pateat communem baptizandi ritum ab hoc haeretico mutatum non fuisse. Quaerit enim lib. I, c. 28, quomodo regeneret deus Marcionis qui non generavit; quomodo Spiritum attribuat in baptismo, qui animam non prius contulit; cur lavet hominem numquam apud se inquinatum, et in hoc totum salutis sacramentum carnem mergat exortem salutis. Narrat Epiphanius pag. 230, »non unum baptisma (apud Marcionitas) sed tria post delictum concedi, pro mortuis illorum catechumenis alios baptizari, ac mulieribus baptismi conferendi facultatem committi;« sed violatae baptismi formae Marcionem non accusat. Valentini quoque et Apellis baptismum Stephanus ratum habuisse dicitur. Sed id ex ejus principiis sequebatur. Nam, cum certo teneret, ut ei exprobrat Firmilianus, Baptismum administrari »invocata trinitate nominum Patris et Filii et Spiritus sancti,« neminem prorsus excludere debuit, quem ab hac baptizandi norma non discedere constaret. Quod si ipse Marcion, qui impietate omnes superavit, in nomine trium Personarum baptizabat, non video cur non idem de Apelle et Valentino credatur. Cyprianus hoc unum ejusmodi haereticis objicit, quod non eumdem Patrem ac Catholici, eumdem Filium, eumdem Spiritum sanctum eamdemque Ecclesiam confiteantur; ac Patripassianos, Anthropianos, Valentinianos, Apelletianos, Ophitas Marcionitis adjungit, Ep. ad Jubai., p. 130. Marcus inter Valentini sectatores celeberrimus in consecrando pane et vino omnia invocationis verba pronuntiabat, ut testatur Irenaeus lib. I, cap. 12; caeteri ejusdem generis haeretici Eucharistiam ex more Ecclesiae celebrabant. Hinc eos provocat Irenaeus lib. IV, cap. 18, ut »aut sententiam mutent, aut abstineant offerendo quae praedicta sunt.« Non verisimile est quibus religio erat a consueta Eucharistiae celebrandae forma discedere, eos in Baptismi ritibus ne id quidem retinuisse quod Christus nominatim praescripserat. Multa sane in Baptismi caeremonias impia et absurda induxerunt plerique Gnostici. Sed, ut observat Augustinus (lib. VI de Baptismo, n. 47), »certa illa evangelica verba sine quibus non potest Baptismus consecrari, tantum valent [Col. 0031] ut per illa sic evacuentur quaecumque in prece vitiosa contra regulam fidei dicuntur; et si malus atque perversus in aliquibus perversam precem afferat, adest Deus evangelicis verbis suis, sine quibus Baptismus Christi consecrari non potest, et ipse sanctificat sacramentum suum.« Cum Augustino consentit Stephanus, qui, ut refert Firmilianus, dicebat »iis qui apud haereticos baptizantur adesse praesentiam et sanctimoniam Christi.« Quod autem spectat ad eos qui aut aquam non adhibebant, aut non ut Christus praescripsit, baptizabant (quales exstitisse nonnulli videntur inter Gnosticos ethnici magis quam haeretici), non dubium quin eos sine Baptismo Stephanus in Ecclesiam non admisisset. Nonnulli autem sic Baptismi verba immutabant, ut tamen retinere et exprimere vellent, quales erant qui baptizabant »in nomen incogniti patris omnium, in veritatem matrem omnium, in descendentem in Jesum« (Iren. lib. I, cap. 21, n. 3). Sed de ejusmodi haereticis adeo nulla fuit controversia, ut Cyprianus et Firmilianus interrogationes ipsas, quales in Ecclesia fieri solebant, ab haereticis servari testentur, pag. 131, 145, 154. Ad haec Cypriani et Firmiliani testimonia accedit auctoritas non solum Augustini, Vincentii Lirinensis et Facundi, qui minime dubitarunt quin communem Ecclesiae sententiam Stephanus defendisset; sed etiam Dionysii Alexandrini et Eusebii, quorum primus sic ad Stephanum et de Stephano scripsit, ut in eo leniorem tantummodo sententiam, et quamdam, ut in re nondum omnium consensu decisa, accommodationem desideraret; alter vero antiquam traditionem ab eo defensam fuisse testatur, Hist. lib. VII, c. 3.



V.---S. CYPRIANUS SENTENTIAM ADVERSARIORUM MINUS INTELLEXIT.---DE BAPTISMO IN CHRISTI NOMINE.---STEPHANI SENTENTIA ORTA AB APOSTOLIS.

Sed duo nobis supersunt explicanda, utrum Stephanus haereticorum baptismo non solum characterem imprimi, sed etiam peccata dimitti existimaverit; utrum satis esse duxerit in Christi nomine baptizare, nulla Patris et Spiritus sancti facta mentione. Cyprianus et Firmilianus sic semper adversarios refellunt, quasi isti peccata ab haereticis baptizantibus dimitti contenderent. »Dat honorem Deo, inquit Cyprianus (Ep. LXXIV) qui apud eos qui in Deum blasphemant, remissionem peccatorum dari judicat?« Et Firmilianus (Ep. LXXV): »Stephanus, inquit, et qui illi consentiunt, contendunt dimissionem peccatorum, et secundam nativitatem in haereticorum baptisma posse procedere, apud quos etiam ipsi confitentur Spiritum sanctum non esse.« Et infra, »dicunt eum qui quomodocumque foris baptizatur mente et fide sua gratiam consequi posse.« In Epistola a Jubaiano ad Cyprianum missa, quam Stephani esse Pamelius et Baronius existimant, scriptum erat, »quod quaerendum non sit quis baptizaverit, quando is qui baptizatus sit, accipere remissam peccatorum potuerit secundum quod credidit.« Difficile non fuit Cypriano et Firmiliano in ea opinione, quam adversariis suis affingunt, manifestam pugnam demonstrare. Perabsurdum enim est ut remissionem peccatorum consecutus esse dicatur qui nondum accepit Spiritum sanctum, et Christum in Baptismo induisse in quo nondum habitat Spiritus sanctus. Sed videntur summi illi viri Cyprianus et Firmilianus minus accurate interpretari sententiam adversariorum, quos verisimile non est tam absurde ratiocinatos, ut remissionem peccatorum sine Spiritu sancto comparari posse crederent. Existimat eruditus editor Litterarum summorum Pontificum Stephanum, dum remissionem peccatorum in baptismo extra haeresim dato agnoscit, vel de infantibus loqui, vel de adultis bona fide baptismum ab occulto haeretico accipientibus, aut ab aperto in extremo vitae periculo. Quamvis autem doctissimo scriptori plurimum tribuam, aliam tamen viam inibo explicandae Stephani sententiae, quae mihi videtur illustrari posse ex his illius verbis a Firmiliano citatis: »Haeresis quidem, aiebat, parit et exponit; expositos autem Ecclesia suscipit.«

Perspicitur ex his verbis haeresim non sibi sed Ecclesiae parere, vel potius Ecclesiam per haeresim veluti per ancillam parere, ita ut quos parit haeresis, filii sponsae fieri possunt si ad Ecclesiam accedant; ab Ecclesia autem non suscepti interitum effugere non possint. Stephani doctrinae simillima est haec Augustini sententia: »Ecclesia quippe,« inquit lib. I de Bapt., n. 12, »omnes per Baptismum parit, sive apud se, id est ex utero suo, sive extra se de semine viri sui. Sed et Esau de uxore natus, propter fraternam discordiam separatus est a populo Dei, et Aser per uxoris quidem potestatem, sed ex ancilla natus, propter fraternam concordiam terram promissionis accepit. Unde et Ismaeli ut separaretur a populo Dei non obfuit mater ancilla, sed obfuit fraterna discordia; et non profuit potestas uxoris, cujus magis filius erat, quia per ipsius jura conjugalia et in ancilla seminatus erat et ex ancilla susceptus. Sic et apud istos Ecclesiae jure, quod est in Baptismo, nascuntur quicumque nascuntur; sed si concordent cum fratribus, per unitatem pacis, veniunt ad terram promissionis; non de materno utero rursus ejiciendi, sed in paterno semine agnoscendi: si autem in discordia perseverent, ad Ismaelis funiculum pertinebunt.« Immerito ergo Cyprianus et Firmilianus existimarunt Stephanum haeresi veluti sponsae filios attribuere, cum haeresim veluti ancillam parere dixerit, ut quos ipsa peperit, hi ab Ecclesia, quae sola est sponsa, suscipiantur. Non absimili sententia videtur peccatorum remissionem in baptismo haereticorum agnovisse. Quemadmodum enim ejusmodi baptismus hanc vim habet, ut quos peperit ancilla ad sponsam pertineant, cum ab Ecclesia suscipiuntur; sic, quamvis peccata non dimittat in haeresi manentibus, id tamen valet, ut [Col. 0033] redeuntibus ad Ecclesiam dimittantur. Id egregie Augustinus explicat in libro I de Baptismo: »Intelligant (Donatistae), inquit (n. 18), in communionibus ab Ecclesia separatis posse homines baptizari, ubi Christi Baptismus eadem sacramenti celebratione datur et sumitur: qui tamen tunc prosit ad remissionem peccatorum, cum quis reconciliatus unitati sacrilegio dissensionis exuitur, quo ejus peccata tenebantur et dimitti non sinebantur.« Auctor anonymus libri de Rebaptismate nihil fere aliud probat, nisi hanc Baptismi foris accepti utilitatem ad remissionem peccatorum in Ecclesia consequendam. Statuit p. 357, »invocationem illam pristinam nominis Jesu, nuda et singularis si in errore sit constituta, non posse ad salutem praestandam sufficere; ne hac ratione, inquit, etiam ethnicos et haereticos abutentes nomen Jesu credamus ad salutem sine vera re atque integra posse pervenire. Quam tamen invocationem nominis Jesu correctione erroris et agnitione fidei veritatis, et abscissa omni labe praeteritae conversationis, mysterio Dei circa ejusmodi homines rite perpetratam, locum quem habitura non erat obtinere, et postremo in fide recta et ad integritatem signi praestandam non obesse, supplemento ejus quod deerat accedente, perquam utile est credere.« Videntur ergo Cyprianus et Firmilianus, cum adversariorum sententiam non ex pacificis colloquiis ac disputationibus, sed ex scriptis tantum iisque valde obscuris cognitam haberent, minus intellexisse quid isti sentirent, et credidisse fidem illos et peccati dimissionem in haereticis ab haeresi non discedentibus admittere, quamvis de fide errori succedente loquerentur, ac peccatum ita dimitti dicerent, ut haec dimissio tunc valeat cum ab haeresi disceditur.

Nunc alius error a sancto pontifice propulsandus, cui verisimile non est Baptismum in solius Christi nomine probatum fuisse: 1o Immerito in Stephano ejusque sociis vituperaretur ejusmodi loquendi ratio quae et Scripturae auctoritate et ecclesiastici sermonis usu firmata est, ut demonstrat modo laudatus editor Epist. summ. Pont. 2o Quod spectat ad Stephanum, non eum hac in re erroris accusat Cyprianus, quamvis prima specie accusare videatur. »Non est autem quod aliquis,« inquit in Epist. LXXIII, »ad circumveniendam christianam veritatem Christi nomen opponat, ut dicat: In nomine Jesu Christ ubicumque est quomodocumque baptizati gratiam Baptismi sunt consecuti.« Et paulo post: »Quomodo ergo quidam dicunt foris extra Ecclesiam immo et contra Ecclesiam, modo in nomine Jesu Christi ubicumque et quomodocumque baptizatum gentilem remissionem peccatorum consequi posse, quando ipse Christus Gentes baptizari jubeat in plena et adunata Trinitate?« Sed, ut haec intelligantur, observandum est Cyprianum hoc loco non id in adversariis culpare, quod trium Personarum aliquam in Baptismo omitti posse dicerent, sed quod fidem in tres Personas necessariam negarent. Nam, cum Marcionitae et alii ejusmodi haeretici horrendas blasphemias in Patrem evomerent, contendit Cyprianus nihil illis prodesse nomen Christi, quia »sine Patre aut contra Patrem prodesse cuiquam solus Filius non potest. Quomodo, inquit, non cognito, immo et blasphemato Deo Patre, qui apud haereticos Christi nomine baptizati dicuntur, peccatorum remissam consecuti judicantur?« Rejicit ergo Cyprianus baptisma ab haereticis in Christi nomine datum, non ob Patris praetermissionem, quae res in controversiam non veniebat, sed ob blasphemias in Patrem. Hinc illud idem baptisma probat, si in Christi veritate administretur: »Unde apparet, inquit, non ea statim suscipienda et assumenda quae jactantur in nomine Christi, sed quae geruntur in Christi veritate.« Idem ergo est Baptisma in Christi nomine, ac Baptisma a Christo institutum. Firmilianus qui hanc Cypriani epistolam legerat, atque hunc locum qui nunc in manibus est, ut pleraque alia, observationibus suis confirmat, Baptisma in Christi nomine dari existimat, cum in nomine trium Personarum datur, neque in adversariis culpat quod Baptisma in Christi solius nomine ratum habeant, sed »quod non putant quaerendum esse quis sit ille qui baptizaverit, eo quod qui baptizatus sit, gratiam consequi potuerit invocata trinitate nominum Patris et Filii et Spiritus sancti, quasi invocatio haec nuda nominum sufficiat ad remissionem peccatorum et Baptismi sanctificationem.«

Quinetiam non modo Stephanus, sed ne ipse quidem auctor anonymus libri de Rebaptismate, qui Cyprianum vehementi aceto perfudit, Baptisma in solo Christi nomine videtur probasse; hoc tamen errore illum Tillemontius laborasse contendit, sed prorsus immerito. Is enim Baptisma in Christi nomine interpretatur illud, quod ex forma a Christo praescripta confertur. Locus ipse quem objicit Tillemontius rem aperte demonstrat: »Multum interest«, inquit anonymus scriptor pag. 358, »utrum in totum quis non sit baptizatus in nomine Domini nostri Jesu Christi, an vero in aliquo claudicet cum baptizatur baptismate aquae, quod minus est, dummodo postea constet in veritate sincera fides in baptismate spiritus, quod non dubie majus est. Nec aestimes huic tractatui contrarium esse quod dixit Dominus: Ite, docete gentes, tinguite eos in nomine Patris et Filii et Spiritus sancti; quia, cum hoc verum et rectum et omnibus modis in Ecclesia observandum sit, et observari quoque solitum sit, tamen considerare oportet quod invocatio nominis Jesu non debet a nobis futilis videri propter venerationem et virtutem ipsius nominis, in quo nomine virtutes omnes solent fieri et nonnumquam etiam aliquae ab hominibus extraneis.« Ex quibus concludit Tillemontius hunc scriptorem, etsi fatetur tres personas nominari solere in Ecclesia, non tamen irritum baptismum putare, si in solo Jesu nomine conferatur. Sed noster ille scriptor non id sibi objicit ex Christi verbis: In nomine Patris et Filii et Spiritus sancti; sed illud, Docete gentes: neque illud defendit baptisma cui desit trium Personarum appellatio, sed cui desit »sincera fides,« et quod ait, »In Ecclesia observandum et observari solitum,« refertur ad [Col. 0035] haec verba: Ite, docete gentes. Hinc Apostolos contendit, cum baptizati sunt Judaeorum more, de Christi, immortalitate sensisse, nec ipsius mortem et resurrectionem credidisse: unde sic concludit (p. 360): »Itaque quod ad ipsos discipulos pertinet, neque integram neque perfectam fidem habuisse, his modis quibus retulimus inveniuntur, et quod multo gravius est, sicut in Evangelio cata Joannem scriptum est, etiam alios baptizabant.« Non ergo agitur hoc loco de appellatione trium Personarum, sed res ut certa ac minime controversa ponitur, nec Baptisma in nomine Jesu apud hunc scriptorem aliud sonat, ut videre est ex verbis modo citatis, ac Baptisma aquae, Baptisma in nomine Patris et Filii et Spiritus sancti.

Jam vero non longa disputatione opus est ut propugnatum a Stephano papa institutum ex traditionis apostolicae fontibus profluxisse demonstremus. Vigebat utique haec consuetudo, exceptis illis ecclesiis quas synodorum decreta in aliam sententiam detorserant. Nullum in Occidente vestigium iterati Baptismi praeterquam in Africa. In Oriente testatur Eusebius (Hist. l. VII, c. 2) antiquam consuetudinem invaluisse, ut in recipiendis haereticis sola manuum impositio cum precationibus adhiberetur. Morem Aegypti perspicimus ex testimoniis Dionysii Alexandrini apud Eusebium in eodem libro exstantibus. Minatus fuerat Stephanus se cum Cappadocia, Cilicia, Galatia et finitimis regionibus non communicaturum; at nullae prorsus de Aegypto querelae; quinetiam Dionysius Alexandrinus, magno Ecclesiae commodo, interposuit se in pacificationem dissidii. Quod autem Xystum, Romanum pontificem, consulendum esse duxit de homine jamdudum in Ecclesiam reverso, sed qui se impio et pleno blasphemiae baptismo initiatum fuisse meminerat; id non solum Dionysii consensionem cum Ecclesia Romana, et alienum ab iterando Baptismo animum declarat, sed etiam argumento est ab ipsius decessoribus Heracla aut Demetrio qui hunc hominem receperant, solitos non fuisse redeunte haereticos baptizari. Huc accedit Basilii testimonium, qui baptismum Montanistarum Dionysio Alexandrino probatum fuisse asseverat can I. Quod ex Clemente Alexandrino objicitur (Strom. I, p. 317), aquam haereticorum esse aquam alienam, id non expiari probat sed contaminari qui Baptismum in haeresi jam adulti accipiunt; at Baptismum irritum sancto Clementi et nullum visum esse non probat. Difficilior ad explicandum Hieronymus, qui in libro de Scriptoribus ecclesiasticis testatur Dionysium Alexandrinum idem ac Cyprianum de baptismo haereticorum sensisse, ac plures ea de re litteras scripsisse; sed hac in re pugnat Hieronymus adversa fronte cum Basilio.

Ipsa etiam Africa testis citari potest illius traditionis quam acerrime impugnavit. Neque enim Afri ante Agrippini decreta baptismum ab haereticis datum iterabant; idque ipsos esse confessos perspicitur ex his Firmiliani verbis: »Quod quidem adversus Stephanum vos dicere, Afri, potestis, cognita veritate, errorem vos consuetudinis reliquisse.« Ipse etiam Cyprianus, dum ait in Epist. ad Jubai. non novam aut repentinam rem esse ut baptizentur qui ab haereticis in Ecclesiam veniunt, sed multos annos esse ex quo sub Agrippino id episcopi in concilio statuerant, non obscure de novitate opinionis suae confitetur, illiusque fontem et caput Agrippinum agnoscit. Existimavit Augustinus inductum ab Agrippino morem, cum paulo post exaruisset, a Cypriano revocatum fuisse. Sed id omnino pugnat, ut observavit Tillemontius, cum his Cypriani verbis ex Epist ad Jubai.: »Quando exinde (nempe ab Agrippino) usque in hodiernum tot millia haereticorum in provinciis nostris ad Ecclesiam conversi, non aspernati sint, neque cunctati, imo et rationabiliter et libenter amplexi sint, ut lavacri vitalis et salutaris Baptismi gratiam consequerentur.« Sed si Cyprianus consuetudinem jam stabilitam defendit, novam certe Agrippinus induxit, ut tot locis observat Augustinus in libris de Baptismo.

His testimoniis plurimum addit ponderis sectarum consensus, quae acceptum in aliis sectis Baptismum iterare non audebant. Quis non videt tot ecclesiarum totque sectarum consensum non ab alio capite et fonte quam ab Apostolis fluxisse, in re praesertim quae maximis obstructa difficultatibus, nec Scripturis aperte indicata, nec ullo Ecclesiae decreto confirmata, ita tamen Catholicis et haereticis explorata erat, ut contraria opinio gravis error videretur. Numquam sane post Apostolos tam firma persuasio insculpi animis potuisse nullo interveniente universae Ecclesiae decreto; sed potius haeresis odium et justissima cautio, ne aut hominibus non baptizatis Eucharistia daretur, aut infantes in haeresi baptizati sine vero Baptismo morerentur, necessitatem iterandi Baptismi plurimis attulissent.



VI.---QUIBUS POTISSIMUM RATIONIBUS SESE S. CYPRIANUS DEFENDERIT.---NEC SACRAMENTA A MALIS IN ECCLESIA ADMINISTRATA, NEC TRADITIONEM REJECIT.

Quamvis suam Ecclesia de haereticorum baptismo doctrinam ex ipso Apostolorum ore acceperit, fatendum tamen est non fuisse hanc traditionem ex illo genere quod omnium auribus quotidiana praedicatio inculcaret. Nemo umquam Ecclesiae sententiam de Christi et Spiritus sancti divinitate, de mutatione donorum in corpus et sanguinem Christi et aliis ejusmodi rebus, sine summa negligentia ignorare potuit, aut sine summo scelere impugnare, quia his dogmatibus Christianorum aures in omnibus ecclesiis circumsonabant. Utrum autem haereticorum baptisma ratum necne habendum esset, id obscurari et die obsolescere potuit in multis regionibus, in quibus recipiendorum haereticorum aut nullus erat usus aut admodum rarus. Quare mirari non debemus cur hac in re praestantissimi viri erraverint. Ac veritas quidem facile investigari potuisset, si consultae fuissent antiquissimae ecclesiae, quae numquam haereticis caruerant quos oppugnarent, aut redeuntes in [Col. 0037] Ecclesiam reciperent; qualis erat in primis Ecclesia Romana, cum vetustissimos quosque haereticos constet in hanc urbem sese contulisse. Sed hujus cautionis praetermissae levissimam culpam sustinet Cyprianus, qui consuetudinem rebaptizandi non induxit in ecclesiam suam, sed decessorum suorum auctoritate constitutam reperit.

Rationum momentis quibus utebatur Cyprianus, tantum inest splendoris, ut se Augustinus sola Ecclesiae auctoritate in contrariam sententiam adduci fateatur: »Nec nos ipsi«, inquit l. II de Bapt., n. 5, »tale aliquid auderemus asserere, nisi universae Ecclesiae concordissima auctoritate firmati; cui et ipse (Cyprianus) sine dubio cederet, si jam illo tempore quaestionis hujus veritas eliquata et declarata per plenarium concilium solidaretur.« Hoc autem potissimum argumento nitebatur Cyprianus: haereses, cum ab Ecclesiae unitate abscissae sint et ex mortuis constent hominibus, non posse sanctificare, remissionem peccatorum et Spiritum sanctum dare. »Quis autem potest dare,« inquit in Ep. LXX, »quod ipse non habeat? Aut quomodo potest spiritalia agere, qui ipse amiserit Spiritum sanctum.« Et in Ep. LXXI: »Neque enim accipiunt illic aliquid ubi nihil est.« Et paulo post: »Manifestum est autem eos qui non sunt in Ecclesia Christi inter mortuos computari, nec posse ab eo vivificari alterum qui ipse non vivat.« Ex his et aliis ejusmodi testimoniis nequaquam id statuit Cyprianus, quod ex ejus verbis consequi existimarunt eruditorum nonnulli, necessariam esse singulis ministris sanctitatem, ut sacramenta valide administrent. Loquitur de universa societate, non de privatis; et quemadmodum Ecclesiae catholicae sacramenta, dum a malis administrantur, vim suam et effectum retinent precibus sanctorum et gemitibus columbae, sic apud haereticos, ubi omnes mortui sunt, sacramenta suo effectu defraudari ac nulla prorsus esse existimabat, cum sibi persuadere non posset columbam, ut per malos ministros in Ecclesia catholica, ita per haereticos et schismaticos in haeresi et schismate baptizare. Sic explicandam Cypriani mentem ex pluribus locis perspicitur: »Quomodo autem mundare«, inquit in Ep. LXX, »et sanctificare aquam potest apud quem Spiritus sanctus non est? . . . . Aut quomodo baptizans dare alteri remissam peccatorum potest, qui ipse peccata sua deponere extra Ecclesiam non potest?« Et in Ep. LXXIII, p. 132: »Numquid de Ecclesiae fontibus rigare potest, qui intus in Ecclesia non est.« Fatetur paulo post haereticos, »si Ecclesiae devoti et in Ecclesia constituti sunt, posse et Baptismo ejus et caeteris salutaribus bonis uti.« Denique in eadem epistola (p. 133) conceptis verbis malos qui in Ecclesia sunt distinguit ab haereticis: »Porro aliud est, inquit, eos qui intus in Ecclesia sunt de nomine Christi loqui, aliud est eos qui foris sunt et contra Ecclesiam faciunt, in nomine Christi baptizare. Quare qui haereticis patrocinantur non id proferant quod Paulus de fratribus posuit, sed ostendant si haeretico aliquid concedendum putavit, aut si fidem et baptisma eorum probavit, aut si perfidos et blasphemos remissionem peccatorum accipere extra Ecclesiam posse constituit.« Eadem habet Firmilianus p. 149. Hinc observat Augustinus (l. IV de Bapt.) Cyprianum distinguere »inter eos qui mali foris sunt, et eos qui intus mali sunt;« ac pluribus demonstrat minime sequi ex hac distinctione, ut Ecclesia foris per haereticos non baptizet, quemadmodum per malos intus baptizat.

Si petita a Cypriano e Scripturis argumenta non omni verisimilitudinis colore destituta sunt, at quae objectae ab adversariis traditioni respondet, ea tanti ingenii luce prorsus indigna. Humanam traditionem appellat quod, nullius concilii auctoritate constitutum, in maximis quibusque ecclesiis summo consensu observabatur, nec in ipsa Africa ante Agrippinum observari desierat. Cum autem ei objiceretur: »Quid ergo fiet de his qui in praeteritum de haeresi ad Ecclesiam venientes sine Baptismo admissi sunt?« sic respondet in Epist. ad Jubai.: »Potens est Dominus misericordia sua indulgentiam dare, et eos qui ad Ecclesiam simpliciter admissi in Ecclesia dormierunt, ab Ecclesiae suae muneribus non separare.« In hac responsione charitatem Cypriani et animi moderationem facile agnoscas; sed quod ei objiciebatur, cum et adultos et infantes complecteretur, ipse de adultis sese, ut potest, expedit, at de infantibus in haeresi baptizatis, et in Ecclesia sine novo Baptismo ante usum rationis morientibus, ne verbum quidem proloquitur.

Quamvis autem objectae traditioni minus belle responderit Cyprianus, non idcirco tamen traditionis auctoritatem floccifecit. Nusquam exprimit aut dicit quod ei Simon Goulartius in notis ad Epist. LXXIV, et multi alii protestantes affinxerunt, 1o omnem evangelicam et apostolicam traditionem esse quaerendam in Evangeliis, Actis aut Epistolis; 2o omnia illa quae non possunt in his libris reperiri rejicienda et contemnenda esse.

Non videtur coelum terra longius distare, quam Cypriani sententia ejusmodi commentis. 1o Ex ejus de Ecclesiae infallibilitate testimoniis quae supra retulimus, perspici potest an aliam fidei regulam non admiserit, quam Scripturae contextum a traditione separatum; 2o Cyprianus et Firmilianus nusquam queruntur quod traditionem Stephanus, ut fidei regulam, opponat. Fatentur hanc traditionem de Baptismo haereticorum non iterando observandam esse, si ab Apostolis orta sit; sed ortam negant ab Apostolis, quia haeretici qui sub Apostolis rediere, jam in Ecclesia baptizati fuerant (Epp. LXXIV et LXXV). Addit Firmilianus »eos qui Romae sunt non ea in omnibus observare quae sint ab origine tradita, veluti circa celebrandos dies Paschae;« ex quo facile intelligitur quid de traditionibus non scriptis senserit Firmilianus. 3o Objectae ab adversariis traditioni aliam opponit Cyprianus de qua ex utraque parte conveniebat: »Nec quisquam dicat,« inquit in Epist. ad Jubai. (pag. 133), »quod accepimus ab Apostolis hoc sequimur, quando Apostoli non nisi unam Ecclesiam tradiderunt et Baptisma unum, quod non nisi in eadem Ecclesia sit constitutum; et neminem inveniamus ab [Col. 0039] Apostolis, cum apud haereticos baptizatus esset, in eodem Baptismo admissum esse et communicasse, ut videantur Apostoli baptisma haereticorum probasse.« Et in Epist. LXXIV, p. 141: »Quod et nunc facere oportet Dei sacerdotes praecepta divina servantes, ut si in aliquo nutaverit et vacillaverit veritas, ad originem Dominicam et ad evangelicam atque apostolicam traditionem revertamur, et inde surgat actus nostri ratio unde et ordo et origo surrexit. Traditum est enim nobis quod sit unus Deus et Christus unus, et una spes et fides una, et una Ecclesia et Baptisma unum,« etc. 4o Adeo Cyprianus et Firmilianus traditionem a Scripturis non divellunt, adeo nefas esse ducunt ab Ecclesiae auctoritate in interpretandis Scripturis discedere, ut haereticorum baptisma irritum esse hoc etiam argumento pugnent, quod haeretici nomen Patris et Filii et Spiritus sancti atque etiam ipsas interrogationes, »Credis remissionem peccatorum et vitam aeternam per sanctam Ecclesiam,« aliter ac Ecclesia interpretarentur (p. 131, 145, 154).



VII.---CONFIRMATIONEM NON CONFUNDIT S. CYPRIANUS CUM IMPOSITIONE MANUUM IN HAERETICOS REDEUNTES.---CONFIRMATIONEM INTER SACRAMENTA NUMERAT.

Non levis hic quaestio excutienda, utrum Cyprianus eo errore laboraverit, quem ei a multis affingi video, ut impositionem illam manuum quam haeretici redeuntes accipere solebant, Confirmationis sacramentum esse crederet. Eruditi viri Natalis Alexander (Dissert. II saec.) et auctor novae editionis Litterarum summorum Pont. scite illi quidem demonstrant impositionem manuum in haereticos redeuntes longe distare sacramento Confirmationis; nec Stephanum papam Confirmationem iterare voluisse, cum satis esse contenderet manum haereticis redeuntibus imponere, ut acciperent Spiritum sanctum. Sed iidem Cyprianum existimant adversariorum sententiam minus intellexisse, sicque cum illis pugnasse, quasi Confirmationem in haeresi acceptam iterarent. Proferuntur adversus Cyprianum haec ipsius testimonia: »Quod si secundum pravam fidem,« inquit in Epist. ad Jubaianum, pag. 131, »baptizari aliquis foris et remissam peccatorum consequi potuit, secundum eamdem fidem consequi Spiritum sanctum potuit: et non est necesse venienti manum imponi, ut Spiritum sanctum consequatur et signetur. Aut utrumque enim fides foris potuit, aut neutrum eorum qui foris fuerat accepit;« et pag. 136: »Baptizari eos oportet qui de haeresi ad Ecclesiam veniunt, ut qui legitimo et unico sanctae Ecclesiae Baptismo ad regnum Dei regeneratione divina praeparantur, sacramento utroque nascantur, quia scriptum est: Nisi quis renatus fuerit ex aqua et Spiritu, non potest introire in regnum Dei;« et. in Epist. ad Stephanum, pag. 128: »Tunc enim demum plene sanctificari et esse filii Dei possunt, si sacramento utroque nascantur, cum scriptum sit: Nisi quis renatus, etc.« In eamdem sententiam loquitur Nemesianus a Tubulis in concilio Carthaginensi: »Male ergo sibi quidam interpretantur, inquit, ut dicant quod per manus impositionem Spiritum sanctum accipiant et sic recipiantur, cum manifestum sit utroque sacramento debere eos renasci in Ecclesia catholica.«

Sed haec testimonia videntur explicari posse, nec mihi persuadent Cyprianum in re ante oculos posita oscitantem errasse, ac res natura et usu Ecclesiae adeo distinctas opinione confudisse. Illius autem sententiam certissimis vestigiis indagare licet in Epist. ad Quintum (p. 127), ubi sic loquitur: »Et dicunt se in hoc veterem consuetudinem sequi, quando apud veteres haereseos prima adhuc fuerint initia, ut hi illic essent qui de Ecclesia recedebant et hic baptizati prius fuerant; quos tamen ad Ecclesiam revertentes et poenitentiam agentes necesse non erat baptizare. Quod nos quoque hodie observamus, ut quos constet hic baptizatos esse, et a nobis ad haereticos transisse, si postmodum, peccato suo cognito et errore digesto, ad veritatem et matricem redeant, satis sit in poenitentiam manum imponere; ut, quia ovis fuerat, hanc ovem abalienatam et errabundam in ovile suum pastor recipiat.« Non id agitur quam recte Cyprianus adversariis respondeat, sed quid respondeat. Cum isti contenderent traditum ab Apostolis, ac semper in Ecclesia observatum fuisse, ut acceptum in haeresi Baptisma non iteretur, sed redeuntibus cum hoc Baptismate haereticis manus tantum in poenitentiam imponatur; respondet Cyprianus non immerito olim haereticos sine Baptismo susceptos fuisse, quia prius baptizati in Ecclesia fuerant; seque idem facere profitetur, ut, si quos ex haereticis in Ecclesia baptizatis suscipiat, manum tantum in poenitentiam imponat. Uno verbo, concedit adversariis hanc haereticorum recipiendorum consuetudinem, quam tanto studio defendebant, et olim usurpatam fuisse, et a seipso, ubi quid simile inciderit, usurpari. At nemo dixerit Cyprianum confirmationem aut in Ecclesiae primordiis iteratam credidisse, aut iterare voluisse, quoties haereticis in Ecclesia ante haeresim baptizatis manus in poenitentiam esset imponenda. Immerito ergo manuum in haereticos redeuntes impositionem cum sacramento Confirmationis confudisse accusatur. Sententiam Cypriani Confirmat in concilio Carthaginensi Crescens a Cirtha, qui baptizandos censet omnes ab haeresi et schismate redeuntes, »exceptis his sane qui in Ecclesia catholica fuerint ante baptizati, ita tamen ut per manus impositionem in poenitentiam Ecclesiae reconcilientur.«

Sed cur Cyprianus postulat ut qui in haeresi baptizati sunt, redeuntes ad Ecclesiam, »utroque sacramento nascantur?« Quid aliud esse potest utrumque illud sacramentum, nisi Baptismus et Confirmatio? Haec difficultas solvi potest: neque enim repugnat ut Cyprianus, ansa ab adversariis accepta, sacramentum Confirmationis iterandum esse concluderet, quamvis illud ab adversariis iterari minime suspicaretur. Sanctus Stephanus et qui ab illo stabant, etsi baptisma haereticorum ratum habebant, fatebantur tamen Spiritum sanctum in ejusmodi [Col. 0041] baptismo non conferri; ac proinde redeuntibus ab haeresi necessarium esse aliud sacramentum, ut Spiritum sanctum acciperent, quem in haeresi consequi non potuerant. Hoc autem sacramentum erat manus impositio in poenitentiam, sive sacramentum Poenitentiae, quod, teste Cypriano, Spiritum sanctum poenitentibus confert. Nam inter alias causas quibus adductus Cyprianus pacem poenitentibus concesserat, hanc recenset; quod necesse esse duxerit poenitentes ad persecutionem sustinendam praeparare, et Spiritus sancti donis instruere. »Quando autem (Dominus) dicat, inquit, in traditis atque in confessione nominis constitutis spiritum Patris loqui, quomodo potest ad confessionem paratus aut idoneus inveniri qui non prius, pace accepta, receperit Spiritum Patris, qui, corroborans servos suos, ipse loquitur et confitetur in nobis (Ep. LIV).« Quamobrem Cyprianus, cum videret adversarios negare opus esse Baptismo haereticis redeuntibus, sed tantum manus impositione, ut acciperent Spiritum sanctum, inde ansam arripiebat ut duplex sacramenti genus haereticis redeuntibus opus esse statueret, alterum ad peccatorum remissionem, alterum ad accipiendum Spiritum sanctum. In quo quidem generatim Cyprianum inter et adversarios conveniebat necessarium esse haereticis redeuntibus aliquod sacramentum, ut acciperent Spiritum sanctum; sed necesse non erat hoc sacramentum nominatim designare. Non absimili modo Vincentius a Thiburi, in concilio Carthaginensi, assentitur adversariis necessariam esse manuum impositionem; sed eam aliter ac illi interpretatur: »Haereticos scimus inquit, pejores esse quam ethnicos . . . Ergo primo per manus impositionem in exorcismo, secundo per Baptismi regenerationem tunc possunt ad Christi pollicitationem venire.« Assentitur adversariis Vincentius de manus impositione; sed illi manus impositionem in poenitentiam intelligebant, iste in exorcismo. Minime ergo mirum si Cypriano cum adversariis convenit de sacramento ad Spiritum sanctum conferendum necessario, quamvis utrique illud sacramentum aliter interpretentur.

Ex his autem perspicitur Confirmationem semper in Ecclesia distinctum a Baptismo sacramentum fuisse. Utrumque vocatur sacramentum et diversos sortitur effectus: etsi enim in Baptismo accipitur Spiritus sanctus, ut tot locis Cyprianus observat, tamen praecipue Confirmationi attribuitur, quae novis praesidiis et Spiritu sancti donis corroborat eos qui jam in Baptismo Christum induerunt. Hinc idem Cyprianus, cum ei objiceretur »eis qui in Samaria baptizati fuerant, advenientibus Apostolis Petro et Joanne, tantum manum impositam esse, ut aciperent Spiritum sanctum;« sic respondet in Epistola ad Jubaianum: »Et idcirco, inquit (pag. 132), quia legitimum et ecclesiasticum Baptismum consecuti fuerant, baptizari eos ultra non oportebat, sed tantummodo quod deerat id a Petro et Joanne factum est, ut oratione pro eis habita et manu imposita invocaretur et infunderetur super eos Spiritus sanctus. Quod nunc quoque in Ecclesia geritur, ut qui in Ecclesia baptizantur, praepositis Ecclesiae offerantur et per nostram orationem ac manus impositionem Spiritum sanctum consequantur, et signaculo Dominico consummentur.« Quis ex his non perspiciat Confirmationem non esse appendiculam quamdam Baptismi, sed verum et distinctum a Baptismo sacramentum, quod a diaconis omnino administrari non possit, quodque non ad exteriora tantum dona pertineat, sed maxime ad augendam et intentius roborandam Baptismi gratiam, ita ut utroque sacramento renasci dicamur. Atque id quidem mirifice confirmant Cyprianus et alii Africae episcopi in epistola ad Numidas: »Ungi quoque necesse est, inquiunt, eum qui baptizatus sit, ut, accepto chrismate, id est unctione, esse unctus Dei et habere in se gratiam Christi possit.« Quae sequuntur obiter explicare conabor. »Porro autem Eucharistia est,« inquiunt iidem episcopi, »unde baptizati unguntur oleo in altari sanctificato. Sanctificare autem non potuit olei creaturam qui nec altare habuit nec ecclesiam. Unde nec unctio spiritalis apud haereticos potest esse, quando constet oleum sanctificari et Eucharistiam fieri apud illos omnino non posse.« Optime hunc locum emendavit Baluzius, pro eo quod legebatur in antiquis editionibus, »oleum in altari sanctificatum;« vel apud Erasmum et Pamelium liberiori conjectura, »Eucharistia et unde baptizati unguntur oleum in altari sanctificatur.« Porro non id dicit Cyprianus quod ab eo per metaphoram dictum existimant Rigaltius et Fellus, Eucharistiam esse oleum quo ungimur, sed potius Eucharistiam esse id unde oleum quo baptizati unguntur sanctificationem deducit; quia videlicet oleum in altari sanctificabatur inter ipsas sacrificii preces.



VIII.---POENITENTIAE SACRAMENTUM EX S. CYPRIANI TESTIMONIIS DEFENDITUR.---QUAM NECESSARIUM JUDICAVERIT, QUAM SANCTE ADMINISTRARI VOLUERIT OSTENDITUR.---NONNULLA ILLIUS DICTA EXPLICANTUR.

Illud etiam ex testimoniis allatis facile perspicitur Poenitentiam inter Ecclesiae sacramenta numeratam fuisse, siquidem generatim, ut diximus, inter Cyprianum ejusque adversarios conveniebat Poenitentiam et Confirmationem esse sacramenta: unde conceptis verbis declarat Cyprianus, ut modo vidimus, Spiritum Patris in Poenitentiae sacramento donari. Ut Baptismum catechumenis, sic lapsis absolutionem et pacem necessariam judicabat Cyprianus: nam, cum latens in secessu videret se non tam cito rediturum et jam aestatem coepisse, quod tempus infirmitatibus assiduis et gravibus infestatur, tam audientibus quam lapsis providendum existimavit, ut nec primi sine Baptismo, nec lapsi sine pace morerentur. Tanti faciebat Cyprianus hanc remissionem delicti per sacerdotes factam (sic enim ipse appellat lib. de Laps. pag. 191), ut grande piaculum a Marciano Arelatensi admissum putaret, quod ipsius culpa et crudelitate multi ex fratribus sine pace annis superioribus obiissent (Ep. LXVII). Atque haec causa sanctum Martyrem adduxit ut, instante persecutione [Col. 0043] Galli et Volusiani, lapsos sub Decio, qui poenitentiam agere a primo lapsus die non destiterant, ad pacem admitteret. Eum enim idoneum ad confessionem Christi futurum non putabat qui non prius, pace a sacerdotibus accepta, Spiritum Patris recepisset; tum vero metuebat ne, si quis, relictis omnibus, fugiens et in tenebris atque in solitudine constitutus in latrones forte incurrisset, aut in febribus et in languore decessisset, sibi imputaretur quod tam bonus miles sine pace et sine communicatione decessisset (Ep. LIV). Ex his patet quam parum eos salutis cura sollicitet qui hoc sacramentum floccifaciunt, et ex sacramentorum albo expungunt, quo si quis ex lapsis olim caruisset, non ex iis solum quorum adhuc infirma virtus erat, sed ex iis etiam quorum perfecta charitas omnibus rebus pro Christo abjiciendis elucebat, damnum grande visum fuisset.

Confessio peccatorum a Cypriano vendicatur ut pars sacramenti omnino necessaria et a Deo praescripta; hortatur lapsos ut »singuli confiteantur delictum suum, dum adhuc qui deliquit in saeculo est, dum admitti confessio ejus potest, dum satisfactio et remissio facta per sacerdotes apud Deum grata est« (lib. de Laps., p. 191). Narrat in eodem libro ultionis divinae miracula in eos nuper edita qui peccata occulta sacerdotum cognitioni subtraxerant; etiamsi scelus cogitatione sola susceptum sit, id sacerdotibus declarandum et confitendum docet. »Denique quanto et fide majores, inquit (p. 190), et timore meliores sunt qui, quamvis nullo sacrificii aut libelli facinore constricti, quoniam tamen de hoc vel cogitaverunt, hoc ipsum apud sacerdotes Dei dolenter et simpliciter confitentur, exomologesin conscientiae faciunt, animi sui pondus exponunt, salutarem medelam parvis licet et modicis vulneribus exquirunt, scientes scriptum esse: Deus non irridetur.« Miror auctorem editionis Oxoniensis negasse ex hoc loco confessionem auricularem consequi. Quinetiam sententiae suae testem citat Lombertum: »Eruditissimus Lombertus« inquit in nota ad hunc locum, »recte hinc colligit crimina secreta confessione et poenitentia apud Deum expianda, nec auricularem confessionem, quod voluit Pamelius, exinde confici.« At profecto Pamelium inter et Lombertum mirifice convenit, ac disertis verbis Lombertus secretarum cogitationum confessionem sacerdotibus factam fuisse declarat. Nec sane ex verbis Cypriani aliud erui potest. Nam, cum contest confessionem occultorum criminum publice et omnibus audientibus factam aut saltem praescriptam non fuisse, luce clarius est eos qui cogitationes malas apud sacerdotes confitebantur, qui exomologesin conscientiae faciebant, qui animi sui pondus exponebant, et vulneribus medelam exquirebant, peccata sua auribus alicujus sacerdotis deposuisse. Praeterea negari non potest circumstantias omnes in poenitentia imponenda, tamquam aurificis statera, examinatas fuisse; id diserte testatur Cyprianus n Epist. LII. At quomodo sacerdotes convenientem cuique poenitentiam ob occulta peccata potuissent imponere, nisi illis lapsi conscientiae suae inspiciendae copiam fecissent? In quo quidem observandum est hanc cogitationum confessionem non eximio quodam et non praescripto pietatis ardore, sed adimplendi praecepti divini necessitate contineri; »scientes scriptum esse, ait Cyprianus: Deus non irridetur.«

Quo sanctior erat Cyprianus, eo vehementius cavit ne sacramentum quod ad hominum salutem institutum est, in eorum perniciem converteretur. Quod autem illius hac in re studium excitavit, et eximiae doctrinae posteris prodendae occasionem dedit, nequitia fuit nonnullorum presbyterorum qui, tum ut Cypriano molestiam exhiberent, tum ut gratiam apud homines novo aucupio inirent, lapsos onere poenitentiae levarunt. In ejusmodi homines studio veritatis accensus sic invehitur S. Martyr in lib. de Lapsis: »Pacem putant esse, inquit (p. 186), quam quidam verbis fallacibus venditant. Non est pax illa sed bellum, nec Ecclesiae jungitur qui ab Evangelio separatur. Quid injuriam beneficium vocant? quid impietatem vocabulo pietatis appellant? quid eis qui flere jugiter et rogare Dominum suum debent, intercepta poenitentiae lamentatione communicare se simulant? Hoc sunt ejusmodi lapsis quod grando frugibus, quod turbidum sidus arboribus, quod armentis pestilens vastitas, quod navigiis saeva tempestas: solatium aeternae spei adimunt, arborem a radice subvertunt, sermone morbido ac lethale contagium serpunt, navem scopulis, ne in portum perveniat, illidunt. Non concedit pacem facilitas ista, sed tollit, nec communicationem tribuit, sed impedit ad salutem. Persecutio est haec alia et alia tentatio, per quam subtilis inimicus impugnandis adhuc lapsis occulta populatione grassatur ut lamentatio conquiescat, ut dolor sileat, ut delicti memoria evanescat, ut comprimatur pectorum gemitus, statuatur fletus oculorum, nec Dominum graviter offensum longa et plena poenitentia deprecetur, cum scriptum sit: Memento unde cecideris, et age poenitentiam.« Plura non referam, cum cuique liceat Cypriani sententiam oculis cernere in praeclaris illis litteris quas de causa lapsorum ad clerum, ad plebem, ad confessores atque ad ipsos etiam lapsos scripsit. Nec minor Evangelii vigor enitescit in litteris confessorum Romanorum, inprimis vero in eximia Cleri Romani Epistola (inter Cyprianicas XXXI) quam per totum orbem terrarum missam fuisse discimus ex Epist. LII Cypriani. »Absit enim ab Ecclesia Romana, inquiunt, vigorem suum tam profana facilitate dimittere, et nervos severitatis eversa fidei majestate dissolvere, ut cum adhuc non tantum jaceant, sed et cadant eversorum fratrum ruinae, properata nimis remedia communicationum utique non profutura praestentur, et nova per misericordiam falsam vulnera veteribus transgressionis vulneribus imprimantur, ut miseris ad eversionem majorem eripiatur et poenitentia. Ubi enim poterit indulgentiae medicina proficere, si etiam ipse medicus, intercepta poenitentia, indulget periculis, si tantummodo operit vulnus, nec sinit necessaria temporis remedia obducere cicatricem? Hoc non est curare, sed, si dicere verum volumus, occidere.« Tanta fuit hac in re Cypriani constantia, ut nihil eum inflectere potuerit: non martyrum libelli quibus tamen non parum tribuebat, non imminens a nefariis presbyteris periculum, non excitatae ab ipsis seditiones, cum in nonnullis provinciae [Col. 0045] Carthaginensis civitatibus impetus in praepositos per multitudinem factus esset, ac Carthagine quidam turbulenti per epistolam confessorum velut quibusdam facibus accensi, plus exardescere et pacem sibi datam extorquere coepissent. In eo perstitit S. Martyr quod ante decreverat, ut res ad concilium integra servaretur; et arcere a communione sua non dubitavit, si quis ante illud tempus cum lapsis ausus esset communicare.

Nec tamen Cyprianum existimandum est justo severiorem fuisse. Nihil eo lenius fuit, nihil ad indulgentiam proclivius. Operam dabat ut nec acerbus aut durus aut in fratribus fovendis inhumanus videretur, nec iterum solutus esset ac facilis ad communicationem temere laxandam. Lapsis qui ad eum orantes scripserant »se delictum suum cognoscere et poenitentiam veram agere, nec ad pacem temere aut importune properare,« summam humanitatem exhibuit. »Quibus quantum gratulatus sim, inquit (Ep. XXVII), Dominus testis est, qui dignatus est ostendere quid ejusmodi et tales servi de ejus benignitate mereantur.« Praecipue vero enituit lenitas Cypriani cum, instante Galli et Volusiani persecutione, omnes omnino milites Christi, qui arma desiderabant et praelium flagitabant, intra castra Dominica collegit, et cum aliis episcopis censuit eis qui de Ecclesia Domini non recesserant, sed poenitentiam agere et lamentari ac Dominum deprecari a primo lapsus sui die non destiterant, pacem dandam esse. Lenitatem suam sic ipse describit in Epist. LV: »Opto omnes, inquit, in Ecclesiam regredi, opto universos commilitones nostros intra Christi castra et Dei Patris domicilia concludi: remitto omnia, multa dissimulo studio et voto colligendae fraternitatis; etiam quae in Deum commissa sunt, non pleno judicio religionis examino, delictis plusquam oportet remittendis pene ipse delinquo: amplector prompta et plena dilectione cum poenitentia revertentes peccatum suum satisfactione humili et simplici confitentes.«

Tota Cypriani et agendi et disserendi ratio commissam a Christo episcopis fuisse ligandi et solvendi potestatem testatur, et in hoc judicio quanta sit adhibenda cautio et animi provisio demonstrat: sed, ne illius dicta nonnulla in deteriorem partem rapiantur, ea breviter explicare conabor. Ait S. Martyrin libro de Hab. Virg. (p. 173) »quod nulla sit venia ultra delinquere postquam Deum nosse coepisti;« in libro III Testim. (c. 18, p. 314): »Non posse in Ecclesia remitti ei qui in Deum deliquerit,« idque probat ex his verbis I Reg., c. II: »Si delinquendo peccet vir adversus virum, orabunt pro eo Dominum. Si autem in Deum peccet homo, quis orabit pro eo?« Sed suam ipse sententiam nitide exponit in libro de Exhort. Mart., (p. 264, c. 4), ubi idem testimonium citat; neque ex eo probat peccata in Deum commissa dimitti non posse, sed tantum »non facile ignoscere Deum idololatris.« Nihil ergo de ligandi et solvendi potestate, nihil de judicio sacerdotum detrahit; sed certis quibusdam legibus judices adstringit, ita ut non facile dimittant quae non facile a Deo dimittuntur. Hinc, cum schismatici poenitentiae onus lapsis eximerent, sic eos refellit in libro de Lapsis, (p. 186): »Nemo se fallat, nemo se decipiat, solus Dominus misereri potest: veniam peccatis quae in ipsum commissa sunt, solus potest ille largiri qui peccata nostra portavit, qui pro nobis doluit, quem Deus tradidit pro peccatis nostris. Homo Deo esse non potest major: nec remittere aut donare indulgentia sua servus potest, quod in Dominum delicto graviore commissum est, ne adhuc lapso et hoc accedat ad crimen, si nesciat esse praedictum: Maledictus homo qui spem habet in homine. Dominus orandus est, Dominus nostra satisfactione placandus est, qui negantem negare se dixit, qui omne judicium de Patre solus accepit.« Quemadmodum hoc in loco Cyprianus martyres plurimum posse apud Deum non negat, sed in libellis quos dare solebant, modum quemdam et delectum requirit; ita eam tantum potestatem exagitat quam sibi nefarii presbyteri per fas et nefas arrogabant. At ubi praescriptae a Christo et Ecclesia leges servantur, tum vero Cyprianus ratum apud Deum fieri docet sacerdotis judicium. Hinc lapsos hortatur in libro de Lapsis (p. 191), ut peccata confiteantur »dum satisfactio et remissio facta per sacerdotes apud Deum grata est.« Docet sub finem ejusdem libri Deum »poenitenti, operanti, roganti,« posse »clementer ignoscere, et in acceptum referre quidquid pro talibus et petierint martyres et fecerint sacerdotes.« Hac spe confisus, cum lapsi instante nova persecutione plurimum ardoris ad pugnam prae se ferrent, praescriptum illis poenitentiae tempus imminuit, ac nefas esse duxit (Epist. LIV, p. 77) »Ecclesiam pulsantibus claudi, quando permiserit ipse qui legem dedit ut ligata in terris etiam in coelis ligata essent, solvi autem possent illic quae hic prius in Ecclesia solverentur.«

In eamdem sententiam accipi debet quod ait Firmilianus (p. 144), concilia singulis annis haberi, ut de rebus majoris momenti inter se episcopi deliberent, ac »lapsis quoque fratribus et post lavacrum salutare a diabolo vulneratis per poenitentiam medela quaeratur; non quasi a nobis, inquit, remissionem peccatorum consequantur, sed ut per nos ad intelligentiam delictorum suorum convertantur, et Domino plenius satisfacere cogantur.« Non negat sanctus Praesul potestatem dimittendi peccata, quam in hac ipsa Epistola (p. 148) soli Ecclesiae catholicae vindicat; sed verbis modo allatis videtur inesse quidam aculeus in Stephanum, quem Firmilianus credebat plus aequo et ministris et ritus exterioris observationi tribuere, quasi sacramentorum effectum ne haeresi quidem interpellari statueret. Quod cum secus videretur Firmiliano, negat hominibus concessum esse ut peccata ad arbitrium suum dimittant. Non absimili sententia Origenes in libro de Oratione contendit non omnia peccata esse dimittenda, aut sola oratione et sacrificio expianda, sed quaedam retineri, id est poenitentiae subjici debere; ac eos refellit qui se idololatrias condonare, adulteria [Col. 0047] et fornicationes posse dimittere gloriabantur; quasi per ipsorum precem pro iis qui haec perpetrarunt, peccatum ad mortem dimittatur.



IX.---UTRUM IN AFRICA ANTE S. CYPRIANUM GRAVISSIMIS CRIMINIBUS NEGATA FUERIT COMMUNIO POST POENITENTIAM.

Sed, ut facilius de Cypriani ejusque collegarum decretis judicetur, paulo altius repetenda ecclesiae Africanae disciplina, ac breviter examinandum utrum ante aetatem Cypriani gravissimis criminibus, ut idololatriae et homicidio, concessa necne pax post poenitentiam fuerit.

Qui poenitentiam, quam sani contempserant, in extremo periculo petebant, ii, saltem in Africa, primis saeculis rejiciebantur, ut patet ex Epist. LII Cypriani (p. 73): »Et idcirco inquit, frater charissime, poenitentiam non agentes, nec dolorem delictorum suorum toto corde et manifesta lamentationis suae professione testantes, prohibendos omnino censuimus a spe communicationis et pacis, si in infirmitate atque in periculo coeperint deprecari, quia rogare illos non delicti poenitentia, sed mortis urgentis admonitio compellit; nec dignus est in morte capere solatium qui se non cogitavit esse moriturum.« Quod autem spectat ad eos qui mature poenitentiam petebant, nemini dubium est quin pacem adulteris in Africa nonnulli ante Cyprianum episcopi negandam decreverint. Id diserte testatur ipse Cyprianus in Ep. LII (p. 72): »Et quidem apud antecessores nostros, inquit, quidam de episcopis istic in provincia nostra dandam pacem moechis non putaverunt, et in totum poenitentiae locum contra adulteria clauserunt.« Factum videtur hoc decretum intra illud spatium quod a Tertulliano ad Cyprianum effluxit. Nam Tertullianus in libro de Pudicitia pacis adulteris post poenitentiam dandae consuetudinem, ut communem Ecclesiae catholicae morem exagitat, seque olim fatetur ita sensisse dum in Ecclesia versaretur: »Erit igitur et hic adversus Psychicos titulus, inquit cap. 2, adversus meae quoque sententiae retro penes illos societatem, quo magis hoc mihi in notam levitatis objectent.« Quod autem opinati sunt eruditi viri severo illo decreto quod commemorat. Cyprianus, idololatras et homicidas, quorum scelus adulterio gravius est, comprehensos fuisse, non valde probabilis videtur haec conjectura. Fieri enim potuit ut nimiam adulterii licentiam nonnullis in locis episcopi gravioribus poenis refraenandam judicarent, nec tamen de idololatria et homicidio idem statuerent, cum praesertim cavendum esset ne Montanistarum instituta in Ecclesiam induci viderentur. Quo autem odio flagrabat apud omnes hujus haeresis severitas, conjici posset episcopos hoc saltem solatii adulteris poenitentibus reliquisse, ut pacem in articulo mortis acciperent. Sed haec Cypriani verba, »in totum poenitentiae locum contra adulteria clauserunt,« ut poenitentiam, ita etiam spem pacis omnino praeclusam fuisse indicant. Cur enim poenitentia iis imposita non fuisset quibus post annum aut forte etiam citius danda pax erat, si in mortis periculum incidissent; quique, si e morbo evasissent, pacem semel acceptam retenturi erant, et eodem jure futuri ac alii fideles? Nam qui his temporibus pacem urgente periculo acceperant, hoc beneficium restituta in integrum valetudine servabant, nec poenitentiae cursum explere cogebantur, ut patet ex Cypriani Epist. LII.

Sed de adulteriis aliisque gravissimis peccatis ante haeresim Montanistarum, ac de idololatria et homicidio post ipsos Montanistas, multae magnaeque occurrunt difficultates, quae variis sententiis locum dederunt. Existimavit Petavius in not. ad Epiphan. (p. 231) primis saeculis gravissimorum criminum reos communione prohibitos fuisse, nec umquam, sive incolumes, sive moribundos, Ecclesiae restitutos; atque hanc severissimam disciplinam sub Apostolorum tempora et ad Tertulliani fere saeculum obtinuisse, sed a Zephirino pontifice, quod ad moechiam spectat, paululum relaxatam, Cypriani temporibus majores ad lenitatem progressus habuisse. Morinus lib. IX, de Poenit., cap. 20, et Natalis Alexander, dissert. VII in Hist. III saec., in aliam prorsus sententiam ivere, et primis illis saeculis pacem lapsis peracta poenitentia concessam fuisse contendunt, nec morientibus in decursu poenitentiae negatam. Quod magis mirere in hac sententiarum varietate, insignem Tertulliani locum, qui totius controversiae cardo est, utrique in eamdem sententiam accipiunt. Inter utrosque convenit Tertullianum, cum ait lib. de Pudicitia, cap. 5: »Idololatram quidem et homicidam semel damnas, moechum vero de medio excipis?« et cap. 12: »Hinc est quod neque idololatriae, neque sanguini pax ab ecclesiis redditur;« diserte docere pacem idololatriae et homicidio apud Catholicos negari. Sed Tertullianum Petavius in re omnium oculis exposita mentiri non suspicatur; nefariae illum calumniae et putidi mendacii Morinus et Alexander accusare non dubitant. Neutris omnino assentiri possum, nec Petavio nimiam severitatem primis saeculis affingenti, nec Morino et Alexandro mendacii notam Tertulliano inurentibus. Quamobrem demonstrare aggrediar tria illa gravissima peccata idololatriam, homicidium et adulterium a poenitentia et pace exclusa in antiqua Ecclesia non fuisse, nec Tertullianum aliam Catholicis doctrinam adscribere.

Primum rationis momentum, illudque non leve, suppeditat ipse Tertullianus, cujus haec verba in libro de Poenitentia leguntur, cap. 4: »Omnibus ergo delictis, inquit, seu carne seu spiritu, seu facto seu voluntate commissis, qui poenam per judicium destinavit, idem et veniam per poenitentiam spopondit.« Nominatim idololatras hoc beneficio non excludi declarat cap. 7: »Itaque (hostis) observat, inquit, oppugnat, obsidet, si qua possit aut oculos concupiscentia carnali ferire, aut animum illecebris saecularibus irretire, aut fidem terrenae potestatis formidine evertere, aut a via certa perversis traditionibus detorquere: non scandalis, non tentationibus deficit. Haec igitur venena ejus providens Deus, clausa licet ignoscentiae [Col. 0049] janua et intinctionis sera obstructa, aliquid adhuc permisit patere. Collocavit in vestibulo poenitentiam secundam, quae pulsantibus patefaciat.« Ita Tertullianus dum adhuc inter Catholicos versaretur, Montanista factus aliud docuit, sed repugnantibus Catholicis, quos sic loquentes inducit lib. de Pudic., cap. 2: »Caeterum Deus, inquiunt, bonus et optimus, et misericors et miserator et misericordiae plurimus, quam omni sacrificio anteponit, non tanti ducens peccatoris mortem, quam poenitentiam, salvificator omnium et maxime fidelium. Itaque et filios Dei misericordes esse oportebit, donantes invicem sicut et Christus donavit nobis; non judicantes, ne judicemur.« Idem Tertullianus peccata dividit »in duos exitus, ac alia remissibilia, alia irremissibilia« esse statuit; sed fatetur Catholicos sibi hac in re adversari, eosque nullum prorsus peccatum irremissibile agnoscere; »sed prius decidam, inquit cap. 3, intercedentem ex adverso responsionem ad eam poenitentiae speciem quam cum maxime definimus venia carere. Si enim, inquiunt, aliqua poenitentia caret venia, jam nec in totum agenda tibi est; nihil enim agendum est frustra: porro frustra agetur poenitentia si caret venia. Omnis autem poenitentia agenda est: ergo omnis veniam consequatur, ne frustra agatur, quia non erit agenda si frustra agatur. Porro frustra agetur, si venia carebit.« Haec autem Tertulliani testimonia non de sola Africa accipi debent, sed de omnibus ecclesiis, quas Montanistarum defensor oppugnat. Ubique enim vigebat haec disciplina, ac duobus primis saeculis viguerat, ut perspici potest ex Hermae libro secundo, Mandat. 4, in primis ex his quae Clemens apud Euseb. lib. III, cap. 23, de sancto Joanne Evangelista narrat. Nec omittenda Dionysii Corinthiorum episcopi ad Amastrianorum et alias Ponti ecclesias epistola, in qua praecipiebat ut a quovis lapsu sive delicto, sive etiam haeretica pravitate redeuntes benigne susciperentur, teste Eusebio, lib. IV, c. 23.

2o Improbabile prorsus est quod ait Petavius, Zephirinum, quod spectat ad moechiam, de antiquae disciplinae severitate aliquid remisisse, ac postea temporibus Cypriani majores ad lenitatem factos esse progressus. Non quadrat haec temporum distributio; nam moechia, ut modo vidimus, quae Tertulliani temporibus, omnium Catholicorum concessu, pacem impetrabat, hoc beneficio apud nonnullas ecclesias sub Cypriani antecessoribus exclusa fuit. Quomodo ergo disciplina tunc dimitigata dicitur fuisse, cum novas accessiones habuit severitatis? 3o Si ex Tertulliani verbis concludere liceret quod Petavius conclusit, sequeretur non homicidis solum et idololatris, sed iis etiam qui post fidem ad haeresim defecerant, aut inter cruciatus victi cesserant, pacem immisericorditer negatam fuisse in Ecclesia catholica: sic enim loquitur de haereticis Tertullianus, c. 13: »Hymenaei autem, inquit, et Alexandri crimen, si et in isto et in futuro aevo irremissibile est, blasphemia scilicet, utique Apostolus non adversus terminum Domini sub spe veniae dedisset Satanae, jam a fide in blasphemiam mersos, unde et naufragos eos juxta fidem pronuntiavit, non habentes solatium navis Ecclesiae. Illis enim venia negatur qui de fide in blasphemiam negaverunt.« Et cap. ult. de iis qui tormentis superantur: »Quaecumque auctoritas, inquit, quaecumque ratio maecho et fornicatori pacem ecclesiasticam reddit, eadem debebit et homicidae et idololatris poenitentibus subvenire, certe negatori, et utique illi quem in praelio confessionis tormentis colluctatum saevitia dejecit. Caeterum indignum Deo et illius misericordia, qui poenitentiam peccatoris morti praevertit, ut facilius in Ecclesiam redeant qui subando, quam qui dimicando ceciderunt. Urget nos dicere indignitas: contaminata potius corpora revocabis quam cruentata? Quae poenitentia miserabiliter titillatam prosternens carnem an vero laniatam?« His in locis Tertullianus prima specie sic videtur argumentari, quasi ipsi cum Catholicis conveniat, nec eis qui a fide in haeresim defecerunt, nec iis qui cum tormentis colluctati cesserunt, poenitentiam concedi oportere; sed haec severitas sic abhorret ab antiquae Ecclesiae moribus, ut ei a nemine affingi possit. Fatetur Cyprianus in Epistola ad Quintum, redeuntibus haereticis qui in Ecclesia baptizati fuerant, manum in poenitentiam imponi debere, atque hujus consuetudinis originem ab ipsis Ecclesiae incunabulis repetere non dubitat: iis autem quorum non animus sed corpus in dolore defecerat, quique veniam non lacrymis, sed cruore et vulneribus petebant, quanta humanitas exhiberi soleret in Ecclesia, tum ex libro Cypriani de Lapsis, p. 185, tum ex ejusdem Epistola LIII, perspici potest.

Quid igitur statuemus de Tertulliano? Is sane totus errat in Montani castris ac secum pugnat, sed tamen numquam sine aliqua ingenii luce delirat; nec eum adeo crediderim desipuisse, ut omnibus hominibus ridendum se in aperto mendacio propinaret. Quamobrem illud effatum, »neque idololatriae neque sanguini pax ab ecclesiis redditur,« non de catholicis, sed de Montanistarum ecclesiis interpretandum. Nomen ecclesiae Tertullianus Montani sectae proprio quodam jure solet vindicare; velut cum eam vocat Ecclesiam Spiritus, Ecclesiam in tribus positam, cap. 21, aut cum ait cap. 10: »Cederem tibi si scriptura Pastoris, quae sola moechos amat, divino instrumento meruisset incidi; si non ab omni concilio ecclesiarum, etiam vestrarum, inter apocrypha et falsa judicaretur.« Videtur sibi multum honoris Catholicis habere, si eorum ecclesiis, post Montani sectam, secundas attribuat. Aliud proferam exemplum ex c. 7, ubi probat ovis et drachmae parabolas non convenire in moechum aut fornicatorem, quia »simul apparuit, statim homo de Ecclesia pellitur, nec illi manet, nec gaudium confert repertrici Ecclesiae, sed luctum, nec congratulationem advocat vicinarum, sed contristationem proximarum fraternitatum.« Cave putes Ecclesiae morem describi, quamvis generatim loquatur Tertullianus; neque enim haec Ecclesiae charitatem redolent, sed inhumanitatem Montanistarum, qui digamos foris sistebant, ac »eumdem limitem liminis moechis quoque et fornicatoribus [Col. 0051] figebant; jejunas pacis lacrymas profusuris, nec amplius ab Ecclesia quam publicationem dedecoris relaturis.« Liquet in ejusmodi locis non Christi Ecclesiam, sed Montani intelligendam esse. Testis est ipse Tertullianus quanta humanitate in Ecclesia catholica excipi solerent qui poenitentiam petebant: »Et tu quidem, inquit cap. 13, poenitentiam moechi ad exorandam fraternitatem in Ecclesiam inducens, conciliciatum et concineratum, cum dedecore et horrore compositum prosternis in medium ante viduas, ante presbyteros, omnium lacinias invadentem, omnium vestigia lambentem, omnium genua detinentem; inque eum hominis exitum quantis potes misericordiae inlecebris bonus pastor et benedictus Papa concionaris, et in parabola ovis capras tuas quaeris, tua ovis ne rursus de Ecclesia exsiliat, quasi non exinde jam liceat quod nec semel licuit.« Quemadmodum ergo Tertullianus de Montani ecclesia loquitur, cum ait moechum et fornicatorem, simul apparuit, de Ecclesia pelli, sic etiam ad Montanistarum synagogas referendum quod ait, neque idololatriae neque sanguini pacem ab ecclesiis reddi. Eodem modo interpretandum illud ex c. 13, »Illis enim venia negatur qui de fide in blasphemiam negaverunt.« Montanistarum haec severitas, non Catholicorum quos ipse Tertullianus impugnat cap. 19, quod iis qui »post fidem vivam« in haeresim lapsi fuerant, veniam concederent.

Sed alia superest solvenda difficultas, cur Tertullianus in hac controversia sic pugnet, quasi ipsius adversarii spem omnem veniae idololatris et homicidis praecludant; idque argumenti loco arripiat, ut cum moechis et fornicatoribus eodem modo probet esse agendum. »Quid agit, inquit cap. 5, mollissima et humanissima disciplina? Aut omnibus eis hoc esse debebis; beati enim pacifici; aut si non omnibus, nostra esse. Idololatram quidem et homicidium semel damnas, moechum vero de medio excipis, idololatriae successorem, homicidae antecessorem, utriusque collegam? Personae acceptatio est, miserabiliores poenitentias reliquisti.« Et cap. 6: »Dabis ergo et idololatriae et omni apostatae veniam . . . , communicabis et homicidae;« citat cap. 19, verba Joannis: Si confitemur delicta nostra, fidelis et justus est, ut dimittat ea nobis, et emundet nos ab omni injustitia; tum addit: »Numquid ab immunditia? Aut si ita est, ergo et ab idololatria.« His adde quod ex cap. ultimo supra retulimus: »Quaecumque auctoritas, quaecumque ratio moecho et fornicatori pacem ecclesiasticam reddit, eadem debebit et idololatrae et homicidis poenitentibus subvenire.«

Sed quibus notum et pertractatum est Tertulliani ingenium, his facilis erit in illius sententiam introitus. Defendendum susceperat quod in Montanistarum causa maxime nudum et adversariorum telis expositum erat. Nihil enim huic sectae majorem invidiam creabat, quam quod adulteros, fornicatores et digamos foris sisterent, nulla spe pacis ne in extremo quidem spiritu relicta. Quam igitur viam insistet Tertullianus ut se ex molesto et difficili loco expediat? Statuit duplex esse peccatorum genus. »Alia erunt remissibilia, inquit cap. 2, alia irremissibilia. Secundum quod nemini dubium est alia castigationem mereri, alia damnationem. Omne delictum aut venia expungit aut poena: venia ex castigatione, poena ex damnatione.« Utitur deinde auctoritate Joannis quaedam peccata non ad mortem et quaedam ad mortem distinguentis. »Secundum hanc differentiam delictorum, inquit, poenitentiae quoque conditio discriminatur. Alia erit quae veniam consequi possit, in delicto scilicet remissibili; alia quae consequi nullo modo possit, in delicto scilicet irremissibili.« Hoc posito principio, declarat sibi propositum esse »specialiter de moechiae et fornicationis statu examinare in quam delictorum partem debeant redigi.« Sed quia sciebat hanc peccatorum distinctionem a Catholicis rejici, breviter eos refellendos putat, antequam moechiam in peccatis numquam dimittendis habendam esse pugnet: »Sed prius decidam, inquit, intercedentem ex diverso responsionem ad eam poenitentiae speciem, quam cum maxime definivimus venia carere. Si enim, inquiunt, aliqua poenitentia caret venia, jam nec in totum agenda tibi est. Nihil enim agendum est frustra. Porro frustra agetur poenitentia, si caret venia. Omnis autem poenitentia agenda est. Ergo omnis veniam consequatur, ne frustra agatur, quia non erit agenda, si frustra agatur. Porro frustra agetur, si venia carebit.« Hoc Catholicorum argumentum non belle refellit Tertullianus; sed tamen, postquam illud sibi visus est optimis rationibus evertisse, tum vero quasi instar certissimi principii constaret quaedam peccata esse irremissibilia, in id unum incumbit ut moechiam et fornicationem ex eo genere esse demonstret. Quare cum ait: »Idololatriam quidem et homicidium semel damnas,« non Catholicos arguit, quasi pacem his peccatis vere denegent et cum adulteris liberalius agant; sed urget adversarium, quem sibi visus est fregisse et coegisse ut peccata quaedam graviora, ut idololatriam, homicidium, haeresim post susceptam fidem, dimitti non debere fateretur. Unde Tertullianus accommodate ad institutam peccatorum divisionem, contendit adulterium, ut homicidio et idololatriae finitime vicinum, a spe veniae excludendum; aut si lenius agatur cum moechis, homicidas et idololatras eodem jure esse debere. Ex his elucere arbitror poenitentibus in Africa eamdem ac in aliis ecclesiis humanitatem patuisse; nedum ex his Tertulliani testimoniis colligere liceat, ut doctissimi viri fecere, alias etiam ecclesias severius cum lapsis egisse.



X.---UTRUM NOVA SUB S. CYPRIANO INDUCTA SIT DISCIPLINA, AC PRISTINA SEVERITAS IN SOLOS APOSTATAS ET DESERTORES RETENTA?
[Col. 0051]

Illustratis, ut potuimus, Tertulliani testimoniis, facilior erit et solutior investigatio sententiae Cypriani: fucum enim pluribus fecerat Tertullianus, ut et Cypriani sensum non belle acciperent. Tria autem examinanda occurrunt: 1o an disciplina sub Cypriano demitigata fuerit, pristina severitate in solos apostatas et desertores [Col. 0053] retenta; 2o an lapsis in decursu poenitentiae morientibus negata pax fuerit, nisi libellos a martyribus accepissent; 3o an non saltem poenitentia his qui sacrificaverant usque ad mortem imposita fuerit, nec communio nisi in mortis articulo concessa.

Quod spectat ad disciplinae immutationem, existimat Albaspinaeus, lib. II Observat., idololatriae et aliis gravissimis criminibus pacem sub Cypriano concedi coepisse, ita tamen ut adversus apostatas et desertores antiqua severitas vigeret. Non solum Tertulliani testimoniis nititur doctissimus episcopus, verum etiam argumenti loco sumit quod nec Cyprianus nec Clerus Romanus de lapsis quidquam statuere ausi sint, sed concilii auctoritatem exspectaverint; tum etiam quod Cyprianus dicat se »necessitati temporum succubuisse,« et nimiae remissionis suspicionem reformidet, quia »his qui libellis conscientiam suam maculaverint, vel nefanda sacrificia commiserint, laxandam pacem putaverat (Epist. LII, pag. 67).« Unde contendit Albaspinaeus non tam anxiam hujus rei deliberationem futuram fuisse, si concessae pacis in superioribus persecutionibus exempla praecessissent; nec commissurum fuisse Cyprianum, ut quod majorum auctoritate firmaretur, id a se laxatum diceret. Non absimilis Petavii sententia, ut supra vidimus. Sed eruditum scriptorem praejudicata ex Tertulliani testimoniis opinio in errorem induxit: nullum enim hac in re vestigium novitatis apud Cyprianum, quo nemo veteris disciplinae exstitit retinentior. Observat S. Martyr in Ep. LII (p. 62) quosdam ex suis antecessoribus pacem adulteris denegasse, et »in totum poenitentiae locum« clausisse; sed satis indicat hanc legem et a paucis episcopis fixam fuisse, ante quos nulla exstiterat, et sua aetate jam refixam et abrogatam esse. Nec ipse nec quisquam alius in Africa meminerat spem pacis his qui in superioribus persecutionibus ceciderant, praeclusam omnino fuisse. Cum quidam presbyteri lapsis communionem ante actam poenitentiam dedissent, eorum facinus aversatus est Cyprianus, eosque contra Evangelium venisse declaravit: sed in hoc tantum eos vituperat quod id »ante actam poenitentiam« concessissent, »quando oporteat ad haec per ordinem pervenire.« In omnibus epistolis quas scripsit in causa lapsorum et in libro de Lapsis nihil prorsus reperias quo lapsi de pace in dubium vocentur, modo parem peccatis poenitentiam agant; sed Cyprianus instar principii certissimi ponit, Deum »poenitenti, operanti, roganti posse clementer ignoscere, posse in acceptum referre quidquid pro talibus et petierint martyres et fecerint sacerdotes (p. 193).« Hortatur in eodem libro (p. 190) »ut confiteantur singuli delictum suum dum satisfactio et remissio facta per sacerdotes grata est.« Sic etiam Clerus Romanus (in Epist. inter Cyprianicas XXXI) ut merito castigat »properata nimis remedia communionum utique non profutura,« ita in lapsis desiderium pacis non improbat, modo pulsent sane fores, sed non utique confringant, et adeant ad limen Ecclesiae sed non utique transiliant. Notanda etiam haec verba: »Multum illis proficiet petitio modesta, postulatio verecunda, humilitas necessaria, patientia non otiosa.« Mos erat in Ecclesia perantiquus, ut martyrum commendatio ad contrahendum poenitentiae lapsis impositae tempus valeret: testem hujus rei habemus Tertullianum in libro ad Martyres et in libro de Pudicitia. Hinc etiam Cyprianus: »In praeteritum semper, inquit Ep. XI, sub antecessoribus nostris factum est, ut diaconi ad carcerem commeantes martyrum desideria consiliis suis et Scripturarum praeceptis gubernarent.« His addi potest memoratus a Cypriano in Epp. LII, LXVII, LXVIII, omnium ecclesiarum consensus in refellendo Novatiano, quem pravae novitatis propria manus arguebat: scripserat enim, ut testatur Cyprianus Epist. LII, et voce sua recitaverat litteras Cleri Romani, in quibus erat »ut lapsis infirmis et in exitu constitutis pax daretur:« ecclesiarum consensus in rejiciendis Montanistis pariter enituerat.

Quod ergo Cyprianum et Clerum Romanum adduxit ut rem ad concilium integram servarent, non ea fuit opinio quae illis attribuitur, sed quod viribus suis diffiderent in ejusmodi causa, quae, ut ait Cyprianus Ep. XIV, »non paucorum, nec ecclesiae unius aut unius provinciae, sed totius orbis causa erat.« Examinandae erant causae et voluntates singulorum, et varii peccatorum gradus suis quique modulis ponderandi; quod examen prorsus inutile fuisset, si quotquot sacrificaverant, nullo discrimine exclusi a spe veniae fuissent. Deinde vero in persecutione Decii tantus exstitit lapsorum numerus, ac tantum dedecus nomini christiano inussere, qui, ut ait Cyprianus in libro de Lapsis (p. 183) ad prima statim verba minantis inimici fidem suam prodiderunt, ac ultro ad forum cucurrere, seque hortamentis mutuis in exitium impulerunt, ut non immerito deliberari potuerit an non severius aliquid quam in prioribus persecutionibus, in ejusmodi homines statueretur. Sed tamen videntur in concilio Carthaginensi lenitatis potius quam severitatis exempla constituta. Nam, ut modo videbimus, Libellatici qui jam poenitentiam egerant, in ipso concilio admissi sunt; sacrificatis autem plena poenitentia imposita, sic tamen ut pace non defraudarentur si ante exactum poenitentiae tempus in periculosum morbum inciderent. Nihil poterat lenius his temporibus constitui. Itaque fieri potuit ut concilii lenitatem reprehensam ab Antoniano defenderet Cyprianus, quamvis nova in hoc concilio disciplina inducta non fuisset. Utrumque autem a se Cyprianus non sine librata diu et ponderata ratione factum declarat ut et vigente persecutione severitatem, et pace reddita indulgentiam adhiberet. At severitatem in eo enituisse non dicit, quod pacem omnino lapsis negandam decrevisset, sed quod eam per fas et nefas potentibus restitisset, atque excommunicationem intentasset, si quis cum illis injussu suo communicaret: sic etiam in lenitate quae subsecuta est, negat ecclesiasticas leges fuisse violatas, sed provisum fuisse contendit ut nec lapsi desperatione deficerent, »nec rursus censura evangelica solveretur, ut ad communicationem temere prosilirent.« Uno verbo negat a se aut a Cornelio quidquam factum esse praeter exempla majorum: »Nam sicut [Col. 0055] antecessores nostri saepe fecerunt, inquit (p. 69) colligendis fratribus nostris charissimus frater noster (Cornelius) necessitati succubuit.«

Pristinam severitatem interdum a Cypriano retentam Albaspinaeus et post eum Gotofredus (lib. XVI Cod. Theod. p. 210) ex his Epistolae LII verbis colligunt: »Apostatae vero et desertores vel adversarii et hostes et Christi Ecclesiam dissipantes, nec si occisi pro nomine foris fuerint, admitti secundum Apostolum possunt ad Ecclesiae pacem, quando nec Spiritus nec Ecclesiae unitatem tenuerunt.«

Ut hoc Cypriani testimoninm explicetur, observandum est 1o apostatas et desertores non eos dici, ut Albaspinaeus et Gotofredus putant, qui ex Judaeis ethnici aut Christiani fiebant, sed qui nomen dabant Felicissimi schismati. 2o Revocandum est in memoriam quod supra diximus, pacem illis negatam in mortis discrimine qui poenitentiam sani contempserant, quia videlicet dubium merito videbatur an sincero animi affectu resipiscerent. Quod autem de ejusmodi hominibus statutum erat, id in pluribus aliis par erat observari, quorum aut insanabilis videbatur aut caeteris ovibus periculosa improbitas. Hinc cum multi, perspecta Felicissimi nequitia, remearent et ad Ecclesiam pulsarent, Cyprianus anxie ponderabat et sollicite examinabat »qui recipi et admitti ad Ecclesiam deberent. Quibusdam enim,« inquit Epist. LV, p. 87, »ita aut crimina sua obsistunt, aut fratres obstinate et firmiter renituntur, ut recipi omnino non possint nisi cum scandalo et periculo plurimorum.« Ad hos videntur spectare Cypriani minae in Epist. XXXVIII, ubi sic loquitur: »Sed et quisquis se conspirationi et factioni ejus adjunxerit, sciat se in Ecclesia nobiscum non esse communicaturum, qui sponte maluit ab Ecclesia separari.« Et in Epist. XL: »Si quis autem poenitentiam agere et Deo satisfacere detrectans ad Felicissimi et satellitum ejus partes concesserit, et se haereticae factioni conjunxerit, sciat se postea ad Ecclesiam redire, et cum episcopis et plebe Christi communicare non posse.« Has minas non omnino in rem contulit Cyprianus. Ipse enim testatur in Epist. LV, multos a se e schismate redeuntes esse susceptos, ac plebem gaudere et laetari solitam cum »tolerabiles et minus culpabiles« redirent. Quinetiam plebi interdum persuadebat, imo extorquebat, ut ex iis qui inemendabiles et protervi erant, nonnulli susciperentur; et unus atque alius, obnitente plebe et contradicente, Cypriani tamen facilitate suscepti, pejores extiterunt quam prius fuerant. Non absimili sententia Cyprianus cum pluribus aliis episcopis de virginibus quae cum masculis in eodem lecto deprehensae fuerant, sic decernit. »Quod si obstinate perseverant, nec se ab invicem separant, sciant se cum hac sua impudica obstinatione numquam a nobis admitti in Ecclesiam posse, ne exemplum caeteris ad ruinam delictis suis facere incipiant.« Merito obstinatis ejusmodi peccatoribus, itidem ut pertinacibus schismaticis, non modo venia, sed etiam introitus in ecclesiam negabatur. Sed si cum debitis conversi cordis significationibus rediissent, ac diu multumque fores Ecclesiae pulsassent, non dubium quin eos paterno sinu excepisset Cyprianus et ad poenitentiam admisisset. Igitur Felicissimus ejusque praecipui sectatores cum homines essent ad omne scelus parati, non discessisset ab Ecclesiae regulis Cyprianus, si omnem illis in Ecclesiam reditum praeclusisset; neque id videri deberet vestigium quoddam disciplinae ante Cyprianum in omnes graviorum criminum reos observatae. 3o Objectus ab Albaspinaeo locus Cypriani non dicit apostatas et desertores, etiamsi relicto schismate sanguinem pro Christo fundant, ad Ecclesiae pacem admitti non posse, sed tantum nihil illis martyrium extra Ecclesiam ad pacem prodesse posse, quia »nec Spiritus nec Ecclesiae unitatem tenuerunt;« id quod saepe alias Cyprianus inculcat. Opponit ejusmodi desertores aliis lapsis poenitentiam in Ecclesia agentibus, et quos Dominus intus inveniet cum mundum judicaturus apparebit.



XI.---UTRUM S. CYPRIANUS LAPSIS IN DECURSU POENITENTIAE MORIENTIBUS PACEM NEGAVERIT, HIS TANTUM EXCEPTIS QUI LIBELLOS A MARTYRIBUS ACCEPERANT.
[Col. 0055]

Postquam probavimus Cyprianum nihil novi fecisse cum lapsis poenitentibus pacem concessit, sequitur ut inquiramus an iisdem ante exactam poenitentiam periculose aegrotantibus communionem negaverit, nisi libellos a martyribus accepissent. Cyprianum contendit Petavius iis tantum pacem indulsisse, qui libellos a martyribus accepissent, caeteris vero ne in praesenti quidem mortis discrimine id concessisse; alioqui nihil discriminis futurum fuisse inter istos et priores, quos tamen meliori aliqua conditione uti oportuit. Sed ipsa S. Martyris verba proferenda sunt: »Quoniam tamen video, inquit in Epist. XII, facultatem veniendi ad vos nondum esse et jam aestatem coepisse, quod tempus infirmitatibus assiduis et gravibus infestatur, occurrendum puto fratribus nostris, ut qui libellos a martyribus acceperunt, et praerogativa eorum apud Deum adjuvari possunt, si incommodo aliquo et infirmitatis periculo occupati fuerint, non exspectata praesentia nostra, apud presbyterum quemcumque praesentem, vel si presbyter repertus non fuerit, et urgere exitus coeperit, apud diaconum quoque exomologesin facere delicti sui possint, ut, manu eis in poenitentiam imposita, veniant ad Dominum cum pace, quam dari martyres litteris ad nos factis desideraverunt.«

Immerito Petavius ex hoc testimonio colligit pacem iis qui libellos non habebant, denegatam fuisse. Nam 1o quis Cyprianum putet adeo aequitatis oblitum fuisse, ut iis qui poenitentiam subterfugiebant, »et audaci flagitatione ac violento impetu pacem extorquere« nitebantur, tam benigne provideret, »ad illorum violentiam interim quoquo genere mitigandam« (Ep. XV); fervidos autem poenitentes, qui se episcopi sui judicio committere quam poenitentiam declinare maluerant, sine pace et communione mori pateretur? 2o Clerus [Col. 0057] Romanus Carthaginensem, absente Cypriano monuerat »ut iis qui post lapsum infirmitate apprehensi essent et poenitentes communionem desiderarent, subveniretur (Epist. III et XV).« Atque hoc consilium non modo non improbavit Cyprianus, sed etiam in Epist. XV declarat se »standum« putasse »et cum« eorum »sententia, ne actus noster, inquit, qui adunatus esse et consentire circa omnia debet, in aliquo discreparet.« At immane quantum inter Cypriani et Romanorum agendi rationem distaret, si cum isti pacem omnibus vere poenitentibus dandam esse admonuissent, Cyprianus indulgentia et humanitate in eos solos usus fuisset qui peccato suo poenitentiae fugam et Ecclesiae perturbationem adjecerant? 3o Non obscure indicat Cyprianus in Epist. XIII, quibus non libelli sed poenitentiae opera suffragabantur, eis periculose aegrotantibus pacem multo potiori jure esse dandam. »Caeteram quoque partem plebis quae lapsa est, inquit, praesentia vestra fovete, et ut a fide et misericordia Domini non deficiant, vestro solatio focillate. Neque enim deserentur ab ope et auxilio Domini qui mites et humiles et poenitentiam vere agentes in bonis operibus perseveraverint, quominus illis quoque divino remedio consulatur.« Persuasum ergo esse vult ejusmodi poenitentibus fore ut »illis quoque divino remedio consulatur;« atque hoc illis concedit ut solatium Ecclesiae legibus consentaneum, quodque nova decreta non desideraret. Neque enim data opera scribebat Epistolam XIII ut ejusmodi lapsis provideret quibus et Ecclesiae consuetudo et Romani Cleri monita satis providerant, sed ut eorum tumultum comprimeret qui querelis suis Carthaginensem ecclesiam incendebant. Atque id causae esse arbitror cur Cyprianus in Epist. XIV confirmans quae in decima tertia decreverat, nihil nominatim dicat de pace veris poenitentibus in extremo periculo concedenda. Postquam enim locutus est de iis qui libellos a martyribus acceperant, haec addit: »Caeteri vero qui, nullo libello a martyribus accepto, invidiam faciunt, quoniam non paucorum nec ecclesiae unius aut unius provinciae, sed totius orbis haec causa est, exspectent de Domini protectione Ecclesiae ipsius publicam pacem.« Non id profecto sancit Cyprianus, ut veris poenitentibus pax in exitu negetur (neque enim retexit quae in superiore epistola constituerat, sed ea potius confirmat, dum ait se »plene scripsisse ad hanc rem proximis litteris),« sed nonnullorum festinationem comprimit, qui communionem petebant ante redditam Ecclesiae pacem, antequam gravi morbo tentarentur; hos jubet exspectare dum pax Ecclesiae reddatur, at pacem in exitu non negat; neque eos reprehendit quod a communione arceri se in exitu nollent, sed quod eam ante exulum reditum peterent, ac »confessores ipsos praevenire« vellent.

Sed objicit Petavius meliori conditione uti debuisse qui libellos acceperant, quam qui non acceperant; quod si omnibus concessa pax, nullum prorsus inter utrosque discrimen exstitisse. Existimat Tillemontius Cyprianum ingeniosa quadam charitate fecisse, ut cum praecipue aliquid in honorem martyrum concedere videretur, nihil tamen praecipue concederet; et cum pacem iis tantum qui libellos habebant polliceretur, neminem prorsus ab hac indulgentia excluderet, quippe cum martyres adeo libellorum prodigi essent, ut omnibus eorum liberalitas pateret. Sed si ea accommodatione usus fuisset qua illum Tillemontius usum esse existimat, ac tacite lapsos omnes fuisset hortatus ut se libellorum praesidio munirent, an paulo post tanta arsisset indignatione in Lucianum, qui universis lapsis id concedere ausus est quod jam antea plurimis concesserat. Deinde vero perinique Cyprianus veros poenitentes ejusmodi periculo exposuisset, ut pace defraudati morerentur; neque enim verisimile erat eos qui hactenus tam timidi ac pudentes fuerant, audaciores deinceps in libellis petendis futuros; aut ipsos etiam confessores in concedendis cautiores non fore postquam eorum nimiam facilitatem castigaverat Cyprianus.

Cyprianum sic interpretatur Morinus: Cum lex esset ut pacem moribundi non impetrarent qui poenitentiam sani non egerant, existimat eruditus scriptor decernere Cyprianum ut in iis qui libellos a martyribus acceperant, legis severitas non servetur, ac illis in honorem martyrum pax concedatur, quam frustra hoc praesidio destituti petiissent. Sed haec interpretatio nec cum verbis nec cum mente Cypriani congruit. 1o Nominatim requirit Cyprianus ut qui libellos a martyribus acceperunt, »praerogativa et auxilio eorum adjuvari apud Dominum in delictis suis« possint. Porro in his epistolis et in libro de Lapsis illud arcte tenet accurateque defendit, non prodesse lapsis commendationem martyrum si poenitentiam agere detrectent, quare, si lapsi, post tot Cypriani et presbyterorum monita, in obstinato poenitentiae non agendae consilio perseverassent, an Cypriano visi essent idonei qui martyrum auxilio apud Dominum juvarentur? Deinde vero, si omnibus libellos habentibus pacem decernebat, sive poenitentiam egissent, sive non egissent, quid necesse erat delectum habere, ac in conditionis loco requirere, ut martyrum auxilio adjuvari possent? Lapsis ergo Cyprianus non poenitentiae onus eximit, sed potius ad poenitentiam blande et leniter hortatur, dum pacem offert morientibus, modo martyrum meritis juvari possint. Hinc in Epist. XIV laudat presbyteros et diaconos quod lapsos ad poenitentiam et patientiam hortati essent, ac poenitentiam ab illo agi declarat qui divinis praeceptis mitis et patiens et sacerdotibus Dei obtemperans, obsequiis suis et operibus justis Dominum promeretur. Id autem deferre videtur martyrum meritis ut lapsis nondum ea poenitentia expiatis quae pacem per se ipsa in mortis discrimine impetret, martyrum commendatio suffragetur. Nec levis videri debet haec indulgentia, si temporum illorum severitas attendatur. Etsi enim poenitentibus periculose aegrotantibus pax dari solebat, non tamen id sine delectu et judicio concedebatur. Hinc Clerus Romanus, re cum pluribus episcopis deliberata, censuit »eorum quorum vitae suae finem urgens exitus dilationem non potest ferre, acta poenitentia et professa [Col. 0059] frequenter suorum detestatione factorum, si lacrymis, si gemitibus, si fletibus dolentis ac vere poenitentis animi signa prodiderint, cum spes vivendi secundum hominem nulla substiterit, ita demum caute et sollicite subveniri,« etc. (Epist. XXXI). Ipse Cyprianus, in Epist. XIII, pacem iis solis promittit »qui mites et humiles et poenitentiam vere agentes in bonis operibus perseveraverint.« Ex his perspici potest quo lenitatem et indulgentiam perducat Cyprianus. Quibus enim consultum voluit in Epistolis XIII et XIV, hi vel poenitentiam segniter egerant, vel etiam gravissimo delicto illud addiderant, ut poenitentiam declinarent, ac dissensionibus et querelis Ecclesiam permiscerent: quibus factis meruerant ut pax morientibus negaretur, etiamsi poenitentiam paulo ante morbum incoepissent. Quamobrem primis concedit S. Martyr ut quod eorum poenitentiae ad pacem impetrandam deerat, id martyrum meritis expleatur. Postremis pariter consulit, atque ut tumultum comprimat, indulgentia in eos utitur; et modo aversum poenitentiae remediis animum deponant, quod sua sponte mancum et inchoatum videretur, id martyrum meritis compensatum, a presbyteris ratum haberi jubet.



XII.---UTRUM CONCILIUM CARTHAGINENSE POENITENTIAM SACRIFICATIS PER TOTUM VITAE TEMPUS IMPOSUERIT.

Nunc aliud examinandum sequitur, an non saltem aetate Cypriani gravioribus peccatis poenitentia per totum vitae tempus imposita fuerit, et communio ad ipsum mortis articulum dilata. Res dijudicari potest ex consuetudine quae tunc vigebat, ut qui pacem in gravi morbo accepissent, ii, valetudine restituta, reliquum poenitentiae tempus non explerent, sed eodem jure essent ac alii fideles. Id perspicitur ex his Cypriani verbis in Epist. LII (pag. 69): »Si qui enim, inquit, infirmitatibus occupantur, illis, sicut placuit, subvenitur. Postea tamen quam subventum est et periclitantibus pax data est, offocari a nobis non possunt aut opprimi, aut vi et manu nostra in exitum mortis urgeri, ut, quoniam morientibus pax datur, necesse sit mori eos qui acciperint pacem; cum magis in hoc indictum divinae pietatis et paternae lenitatis appareat, quod qui pignus vitae in data pace percipiunt, hi quoque ad vitam data pace teneantur. Et idcirco si, accepta pace, commeatus a Deo datur, nemo hoc debet in sacerdotibus criminari, cum semel placuerit fratribus in exitu subveniri.« Non quadrat tanta lenitas cum irrogata per totum vitae tempus poenitentia; alioquin saepe usu evenisset, ut qui post unum aut alterum poenitentiae annum communionem in gravi morbo accepissent, iis e morbo evadentibus jam emeritus esset poenitentiae cursus, cum interim aliis in eadam causa ac forte etiam in leviore culpa triginta aut quadraginta anni superessent decurrendi. Nimia sane erat episcoporum in judicando animadversio et rerum omnium consideratio et provisio, quam ut tam grave incommodum non effugerent. Sed tamen videndum nobis est quid ea de re decreverit concilium Carthaginense, in quo lapsorum causa paulo post reditum Cypriani dijudicata est.

Decretum hujus concilii sic exponit S. Martyr in Ep. LII (p. 71): »Et ideo, inquit, placuit, examinatis causis, singulorum Libellaticos interim admitti, sacrificatis in exitu subveniri.« Non una fuit eruditorum de hoc canone sententia. Auctor Observationum criticarum in Bibliothecam scriptorum Ecclesiasticorum negat Libellaticos in in ipso concilio ad pacem protinus admissos fuisse; ac inter eos et sacrificatos id ponit discriminis, quod isti per totum vitae tempus poenitentiae addicti fuerint, primi vero interim admissi, id est post certum poenitentiae tempus exactum. Auctor ipse Bibliothecae idem de sacrificatis censet, quamvis pacem Libellaticis in ipso concilio concessam existimet fuisse. Assentitur ei Tillemontius de Libellaticis ac illius censorem impugnat; sed pluribus refellit quod uterque pro certo posuerat, iis qui sacrificaverant non alios poenitentiae quam vitae fines praescriptos fuisse. Haec Tillemontii sententia multis nominibus videtur anteponenda. Illud autem in primis observandum est duas illas de Libellaticis et de sacrificatis quaestiones sic inter se nexas esse, ut quae de alterutra dicantur, de utraque dicta videri debeant. Nam si Libellatici statim in ipso concilio perhumaniter restituti sunt communioni, probabile non est sacrificatos in extremum vitae discrimen rejectos fuisse. Rursus si his verbis, »placuit sacrificatis in exitu subveniri,« non prohibetur ne pax ante exitum detur, sed potius decernitur ut periculose intra praescriptum tempus aegrotantibus concedatur; perspicuum erit Libellaticis, quorum multo levior erat culpa, non poenitentiam in concilio impositam fuisse, sed concessam communionem; alioquin statutum fuisset, ut istis quoque in exitu subveniretur.

Quod spectat ad Libellaticos, liquet horum verborum, »placuit Libellaticos interim admitti,« hanc esse sententiam, Libellaticos interim admissos ad pacem fuisse, dum sacrificati poenitentiam agerent, id est, eodem decreto et pacem Libellaticis et poenitentiam sacrificatis decretam fuisse. Hinc Cyprianus in Epist. LIV statutum fuisse ait in hoc concilio de iis qui sacrificaverant, ut agerent diu poenitentiam plenam: at Libellaticos eodem decreto minime comprehendit. Anno sequenti cum statuisset instante persecutione iis qui a primo lapsus die poenitentiam egerant, communionem concedere, haec indulgentia ad eos tantum spectabat qui sacrificaverant, quibusque imposita fuerat plena poenitentia. At de Libellaticis nulla mentio, quos tamen maxime oportebat indulgentiae participes fieri, si eam prius in concilio consecuti non fuissent. Quinetiam Cyprianum cum Libellaticis post concilium communicasse perspicimus ex Epist. LII. Quod enim ait Cyprianus se »nemini quidem ex lapsis prius communicasse,« quamdiu saeviit persecutio, »postea tamen necessitati temporum succubuisse;« id referri non potest ad sacrificatos (his enim poenitentia imposita fuerat), sed tantum ad Libellaticos. [Col. 0061] Et cum haec communicatio in invidiam a Novatiano vocaretur, sic eum refellit Cyprianus in eadem epistola: »Aut si se cordis, inquit, et renis scrutatorem constituit et judicem, per omnia aequaliter judicet, et cum sciat scriptum esse: Ecce sanus factus es, jam noli peccare, ne quid tibi deterius fiat, fraudatores et moechos a latere atque comitatu suo separet, quando multo et gravior et pejor sit moechi quam Libellatici causa, cum hic necessitate, ille voluntate peccaverit.« Exagitabat ergo Novatianus catholicos episcopos quod cum Libellaticis communicarent. Nec tamen omnibus Libellaticis concessa pax in concilio, sed iis tantum qui poenitentiam egerant. Quamobrem frustra auctor Observationum in Bibliothecam pluribus probat, quod a nemine negatur, libelli crimen sine poenitentia dimissum non fuisse.

Altera pars decreti facile illustratur. Ac 1o quidem illud, »sacrificatis in exitu subveniri,« non poenitentiam ad extremum spiritum producendam, sed in gravi morbo finiendam indicat, nec in poenae sed in beneficii loco decretum fuit, siquidem Cyprianus in Epist. LII nimiae remissionis suspicionem ab hoc decreto removet, ac rationem reddit cur episcopi ad hanc lenitatem et indulgentiam descenderint. 2o Idem decretum refert in Epist. LIV, sed paulo clarius: »Statueramus jampridem, inquit, frater charissime, participato invicem nobiscum consilio, ut qui in persecutionis infestatione supplantati ab adversario et lapsi fuissent, et sacrificiis se illicitis maculassent, agerent diu poenitentiam plenam, et si periculum infirmitatis urgeret, pacem sub ictu mortis acciperent.« Tota res ergo in eo vertitur ut quid sit poenitentia plena, utrum totum vitae tempus complexa, an certo quodam spatio definita fuerit, expendatur. At id facile perspicitur ex Epist. LIX, ubi queritur Cyprianus quod Victori, quondam presbytero, pacem concessisset Therapius »antequam poenitentiam plenam egisset, ante legitimum et plenum satisfactionis tempus, sine petitu et conscientia plebis, nulla infirmitate ac necessitate cogente.« Erat ergo praefinitum aliquod poenitentiae tempus, cujus imminuendi potestas erat penes episcopum, modo causa aliqua gravis incidisset. Eamdem poenitentiae plenae notionem suppeditat Epist. LXII, in qua Cyprianus et alii cum eo episcopi de virginibus quae cum masculis deprehensae in eodem lecto fuerant, decernunt ut, »si poenitentiam hujus illiciti concubitus sui egerint et a se invicem recesserint, inspiciantur interim virgines ab obstetricibus diligenter, et si virgines inventae fuerint, accepta communicatione ad Ecclesiam admittantur . . . . ; si autem de eis aliqua corrupta fuerit deprehensa, agat poenitentiam plenam, quia quae hoc crimen admisit, non mariti sed Christi adultera est; et ideo aestimato justo tempore, postea exomologesi facta, ad Ecclesiam redeat.« Brevis ergo poenitentia integris virginibus imponitur, corruptis autem plena »et justo tempore aestimato:« et quemadmodum in concilio Carthaginiensi sancitum ut lapsi interim admitterentur, sacrificati poenitentiam plenam agerent, ita etiam hoc loco decernunt episcopi ut virgines interim inspiciantur, et integris in Ecclesiam admissis, corruptae poenitentiam plenam agant. 3o Si sacrificati per totum vitae tempus addicti poenitentiae fuissent, necesse non fuisset »ut examinarentur causae et voluntates et necessitates singulorum;« sed, ut observat Tillemontius, nullum prorsus discrimen, nullus delectus exstitisset.



XIII.---DE CHRISTI IN EUCHARISTIA PRAESENTIA.

Ecclesiae doctrina de corpore et sanguine Domini apertis Cypriani testimoniis continetur. Quidquid de Eucharistia praedicat S. Martyr, eo spectat ut notio illa confirmetur quam prima auditione Christi verba animis afferunt. Perspici potest illius sententia ex his quae de sacramentis haereticorum disserit. Cur enim in Epist. LXX, »Eucharistiam fieri apud illos omnino non posse« censebat, nisi quia Christi verba ab illis frustra pronuntiari existimabat, frustra invocari Spiritum sanctum, ut panem et vinum faciat corpus et sanguinem Christi? Sic etiam Firmilianus ut probet non satis esse ad effectus sacramentorum ut Ecclesiae preces et ritus serventur, exemplo utitur insanae cujusdam mulierculae quae frequenter ausa fuerat, ut »et invocatione non contemptibili sacrificare se panem et Eucharistiam facere simularet, et sacrificium Domino non sine sacramento solitae praedicationis offerret.« Illud ergo discriminis Firmillianus et Cyprianus inter Catholicorum et haereticorum Eucharistiam ponebant, quod haereticis Spiritum sanctum invocantibus nulla fieret donorum mutatio, Catholicorum autem preces numquam hoc mirabili effectu carerent.

Adeo persuasum et exploratum erat Cypriano de mirabili illo ecclesiasticae invocationis effectu, ut de lapsis ante purgatam conscientiam communicantibus dicere non dubitet lib. de Laps. (p. 186): »Vis infertur corpori ejus et sanguini, et plus modo in Dominum manibus atque ore delinquunt, quam cum Dominum negaverunt.« Non ergo sola fide corpus Christi in Eucharistia sumitur, sed vere et ab indignis ipsis percipitur; nec corpus ab anima et divinitate separatum est, sed ipse Dominus adest, ac in eum manibus et ore delinquunt qui indigne communicant. Hinc ipsam Domini majestatem adesse declarat in eodem libro: sic enim loquitur de puella quae, a nutrice ad idolum, deinde a parentibus ad ecclesiam delata, sanguinem Domini, quem diaconus reluctanti infuderat, non sine singultu rejecit. »In corpore atque ore violato, inquit, Eucharistia permanere non potuit. Sanctificatus in Domini sanguine potus de pollutis visceribus erupit. Tanta est potestas Domini, tanta majestas!« (Pag. 189.) Narrat ibidem Cyprianus aliud miraculum: »Et quidem alius, inquit, quia et ipse maculatus sacrificio a sacerdote celebrato partem cum caeteris ausus est latenter accipere, sanctum Domini edere et contrectare non potuit, cinerem ferre se apertis manibus invenit. Documento unius ostensum est Dominum recedere cum negatur.« Non ergo panis ex manibus hujus hominis evanuerat, sed ipse Dominus recesserat. [Col. 0063] Haec autem Cyprianus ea mente disserit, ut hominibus parum caute communicantibus, quid de hoc mysterio sentiendum sit explanet. Quamobrem facile perspicitur quo sensu primis saeculis haec Christi verba, HOC EST CORPUS MEUM, HIC EST SANGUIS, etc., episcopi acciperent, cum ex his concludant Christi corpus et sanguinem sumi, in ipsum Dominum ore et manibus delinquere qui indigne communicant, potestatem Domini et majestatem adesse, ac ipsum Dominum non sine miraculo e manibus contaminatis recessisse. Si credita tunc non fuisset mutatio vini in sanguinem Christi, num, quaeso, post eas preces quibus Deus rogatur ut vinum faciat sanguinem Christi, nihil aliud jam nisi sanguis Christi in calice agnosceretur? Nihil aliud profecto agnoscit Cyprianus sexcentis locis. Statuit adversus eos qui aquam tantum in matutinis sacrificiis offerebant, indignum esse Christiano vereri »ne per saporem vini redoleat sanguinem Christi. Sic ergo, inquit, incipit et a passione Christi in persecutionibus fraternitas retardari, dum in oblationibus discit de sanguine ejus et cruore confundi . . . . . . Quomodo autem possumus propter Christum sanguinem fundere, qui sanguinem Christi erubescimus bibere (p. 109)?« Non solum sanguinem vocat, sed etiam cruorem, et cum eo sanguine comparare non dubitat qui in venis nostris fluit. Ait etiam, pag. 106: »Quomodo ad potandum vinum veniri non potest nisi botrus calcetur ante et prematur, sic nos nec sanguinem Christi possemus bibere, nisi Christus calcatus prius fuisset et pressus, et calicem prior biberet, in quo credentibus propinaret?«

Quemadmodum Cyprianus communiones indignas detestatur, quia »sanctum Domini corpus« profanatur (p. 20), quia »vis infertur corpori et sanguini Domini, et in Dominum manibus et ore« delinquitur (p. 186), quemadmodum Firmilianus instar piaculi ducebat quod homines, ut ipsi videbatur, non baptizati »usurpata temere communicatione contingant corpus et sanguinem Domini (p. 149),« sic gratiae dona quae ex Eucharistia percipi solent, ex corpore et sanguine Christi praesentibus repetuntur. Docet Cyprianus milites Christi considerare debere »idcirco se quotidie calicem sanguinis Christi bibere, ut possint et ipsi propter Christum sanguinem fundere.« Hinc, cum, instante Galli et Volusiani persecutione, communionem iis qui sub Decio lapsi fuerant, concedere decrevisset, indulgentiae hanc rationem reddit in Ep. LIV (p. 78): »Nam quomodo, inquit, docemus aut provocamus eos in confessione nominis sanguinem suum fundere, si eis militaturis Christi sanguinem denegamus? Aut quomodo ad martyrii poculum idoneos facimus, si non eos prius ad bibendum in ecclesia poculum Domini jure communicationis admittimus?« Et in Ep. LXIII (p. 107): »Calix Dominicus sic bibentes inebriat ut sobrios faciat, ut mentes ad spiritalem sapientiam dirigat, ut a sapore isto saeculari ad intellectum Dei unusquisque resipiscat: et quemadmodum vino isto communi mens solvitur et anima relaxatur, et tristitia omnis exponitur, ita epotato sanguine Domini e poculo salutari, exponatur memoria veteris hominis, et fiat oblivio conversationis pristinae saecularis, et moestum pectus ac triste, quod prius peccatis angentibus premebatur, divinae indulgentiae laetitia resolvatur.« Quidquid ergo docet Ecclesia catholica de mutatione panis et vini in corpus et sanguinem Christi, quidquid animo hac fide imbuto observari potest, id Cypriani menti impressum et insculptum fuisse perspicimus.

Objicit nobis editor Oxoniensis hunc locum ex Epist. LXIII: »Sic autem in sanctificando calice Domini,« inquit (p. 108) Cyprianus, »offerri aqua sola non potest, quomodo nec vinum solum potest? Nam si vinum tantum quis offerat, sanguis Christi incipit esse sine nobis. Si vero aqua sit sola, plebs incipit esse sine Christo. Quando autem utrumque miscetur, tunc sacramentum spiritale et coeleste perficitur.« Ex his colligit sanguinem Christi esse in calice, quemadmodum ipsa plebs eodem calice contineri dicitur. Sed adeo manifestum est discrimen, ut mirer hominem eruditum in his cavillationibus immorari. Quis enim umquam dixit populum in calice bibi, ore et manibus contingi, populum recedere cum species immutatae sunt, et alia ejusmodi quae de Christi sanguine dicta modo retulimus? Quamobrem, cum dicitur plebs esse in calice, manifesta est figura quae neminem latere, neminem in erroris periculum conjicere possit. At post Christi verba, hic est sanguis, etc., quotidie commemorata et inculcata, post quotidianas in sacrificio preces, ut vinum fiat sanguis Christi, quis figuram suspicari potuisset nihil aliud audiens nisi Christi sanguinem esse in calice, offerri in calice, et bibi, ac animas nostras corroborare ut nostrum sanguinem pro Christo fundamus?

Sed breviter nobis examinandum quid intersit inter eas rationes quibus aquam Cyprianus calici infundendam, et ea quibus vinum omnino necessarium esse persuadet. Sic enim et Dominici sanguinis veritas patebit, et obiter refellentur qui aquam a Cypriano, ut jure divino, non solum ecclesiastico, praescriptam commendari volunt. S. Martyr evertere statuerat pessimam consuetudinem, quae apud nonnullos obrepserat, ut aqua sola in matutino sacrificio offerretur. Quamobrem demonstrat aquam non in Eucharistia, sed tantum in Baptismo ad proprium sacramenti effectum essentialem esse materiam, et »quotiescumque aqua sola in Scripturis nominatur, Baptisma praedicari, et appellatione aquae Baptisma significatum semper esse;« at vero in Eucharistia »calicem mixtum fuisse quem Dominus obtulit, et vinum fuisse quod sanguinem suum dixit, eumque docuisse exemplo magisterii sui calicem vini et aquae conjunctione misceri.« Hinc aquam ad mysticas tantum significationes adhiberi demonstrat: »Aquas namque populos, inquit (p. 108), significare in Apocalypsi Scriptura divina declarat dicens: Aquae quas vidisti, super quas sedet meretrix illa, populi et turbae et gentes ethnicorum sunt et linguae. Quod scilicet perspicimus et in sacramento calicis contineri. Nam, quia nos omnes portabat Christus, qui et peccata nostra portabat, videmus in aqua populum intelligi, in vino vero ostendi sanguinem Christi.« Hactenus Cyprianus necessitatem aquae elevat potius quam commendat. Sed tamen postea ait aquam [Col. 0065] solam offerri non posse »quomodo nec vinum solum potest,« et copulationem et conjunctionem aquae et vini sic misceri in calice Domini, »ut commixtio illa non possit ab invicem separari.« Animadvertendum est Cypriani consilium. Disserens cum hominibus aquam solam adhibentibus, utitur principio quod facile concessuri erant, ne vinum quidem solum adhiberi debere. Nulla sane illis obstabat anticipata opinio quominus id faterentur; quamobrem Cyprianus statuit aquam solam adhiberi non debere, quomodo nec vinum solum; non quod metueret ne ejusmodi homines vinum solum offerrent; non quod aquam aeque ac vinum a Christo praescriptam et ad essentiam sacramenti pertinere duceret, satis enim declaravit eam ad mysticas significationes adhiberi; sed quia haec comparatio ad vini necessitatem demonstrandam apposita erat, et ex incommodis quae vino solo adhibito consequerentur, multo graviora consequi patebat si aqua sola adhibeatur. Hinc quoties in hac epistola calicem mixtum esse debere statuit, non id proprie refert ad aquam, sed ad vinum, quod hi quos refellebat, omittebant.

Necessitatem vini longe aliter defendit Cyprianus. Demonstrat 1o Scripturae testimoniis, ut aquam in Baptismo, ita vinum in Eucharistia designari; 2o praeceptum Christi longe gravissimum violari, si vinum omittatur. »Cum ergo, inquit (p. 107), neque ipse Apostolus neque Angelus de coelo annuntiare possit aliter aut docere praeterquam quod semel Christus docuit et Apostoli ejus annuntiaverunt, miror satis unde hoc usurpatum sit, ut, contra evangelicam et apostolicam disciplinam, quibusdam in locis aqua offeratur in Dominico calice, quae sola Christi sanguinem non possit exprimere.« Et p. 109: »Quod si nec minima de mandatis Dominicis licet solvere, quanto magis tam magna, tam grandia, tam ad ipsum Dominicae passionis et nostrae redemptionis sacramentum pertinentia fas non est infringere, aut in aliud quam quod divinitus institutum sit, humana traditione mutare?« 3o Ex hac divini instituti temeraria immutatione quaenam incommoda consequi existimat Cyprianus? »Calicem etenim, inquit (p. 106), sub die passionis accipiens, benedixit et dedit discipulis suis dicens: Bibite ex hoc omnes. Hic est enim sanguis novi Testamenti, etc. Qua in parte invenimus calicem mixtum fuisse quem Dominus obtulit, et vinum fuisse quod sanguinem suum dixit. Unde apparet sanguinem Christi non offerri, si desit vinum calici; nec sacrificium Dominicum legitima sanctificatione celebrari, nisi oblatio et sacrificium nostrum responderit passioni. Passio est enim Domini,« ut ait (p. 109), »sacrificium quod offerimus.« Idcirco ergo ex Cypriano vinum adhibendum in calice, quia cum Christus accepto vino dixerit: Hic est sanguis, etc., si aqua sola adhibeatur, aqua remanebit, nec jam offeretur Christi sanguis, non erit passio Domini sacrificium nostrum, nec idem offeretur quod in passione oblatum est. 4o Commemorat etiam Cyprianus quot et quanta beneficia »epotato sanguine Domini et poculo salutari« percipiamus, ut demonstret quam damnosum sit aquam solam adhibere. Addit grande delictum esse de Christi »sanguine et cruore confundi,« nec jam eos posse »propter Christum sanguinem fundere qui sanguinem Christi erubescunt bibere.« Jam vero facile perspicitur quo sensu plebem, quo sensu sanguinem Christi in calice esse existimet Cyprianus. Plebis cum Christo conjunctionem aquae cum vino conjunctione significari docet; et, aqua omissa, Christi quidem sanguinem offerri et passionem commemorari fatetur, sed tamen non leve incommodum fore si desit plebis cum Christo conjunctio. At vero sanguinem Christi in calice esse declarat, quia Christus dixit: Hic est sanguis, etc., nec jam, si sanguis desit, sacrificium offerri possit et passio Domini celebrari; quinetiam donis, quae sanguinem Christi potantibus promissa sunt, penitus defraudabimur.



XIV.---DE COMMUNIONE SUB UTRAQUE SPECIE.

Quamvis Cyprianus sacrificium sub utraque specie offerendum esse, idque a Christo institutum et praescriptum esse contendat, non tamen communionem sub utraque specie necessariam judicabat, ut ex ejus principiis et ex consuetudine illius aetatis perspici potest. Neque enim quaecumque Christus fecit in institutione sacramenti, ea omnia instar legis observanda ducebat, sed ea tantum quae ad essentiam sacramenti pertinent. Nam, cum ei objiceretur Dominum post coenam obtulisse, sic respondet (Ep. LXIII, p. 109): »Numquid ergo dominicum post coenam celebrare debemus, ut sic mixtum calicem frequentandis dominicis offeramus? Christum offerre oportebat circa vesperam diei, ut hora ipsa sacrificii ostenderet occasum et vesperam mundi . . . . . Nos autem resurrectionem Domini mane celebramus.« Cur ergo praescriptum esse negat ut idem hac in re faciamus quod Christus fecit; in oblatione autem panis et vini eum sacerdotem Christi vice vere fungi contendit, »qui id quod Christus fecit imitatur, et offert secundum quod ipsum Christum videat obtulisse?« Ratio hujus rei ante oculos posita. Nihil refert ad naturam sacrificii, utrum mane an post coenam offeratur. Sed, si aqua pro vino offeratur, institutum a Christo sacrificium penitus evertitur, nec ejus passio celebratur, nec sanguis in calice offeretur aut bibetur, sed aqua communis. Ex his principiis perspici potest quid de communione sub utraque specie senserit Cyprianus. Necessariam et a Christo praeceptam credere non potuit, quippe cum ad essentiam sacramenti non pertineat. Totum enim Christum sub utraque specie agnoscit Cyprianus, illius majestatem in calice reveretur, eumque recessisse declarat e manibus hominis contaminati, in quibus loco Eucharistiae cinis inventus est.

Consentiunt antiquae Ecclesiae consuetudines cum ipsius fide et doctrina, jam vidimus ex Cypriano exemplum puellae ex solo calice communicantis, quam consuetudinem nemo nescit in Occidente usque ad [Col. 0067] duodecimum saeculum perseverasse. Luce clarius est hanc puellam sub specie panis non communicasse; hanc enim historiam refert Cyprianus ut pateat in corpore atque ore violato Eucharistiam permanere non potuisse: at, si speciem panis antea sumpsisset, nullum prorsus miraculum, nulla Cypriani ratio exstitisset. Attulimus etiam exemplum illius qui in manibus Eucharistiae loco cinerem invenit: aliud exstat simillimum in eodem de Lapsis libro mulieris cujusdam quae, cum »arcam suam, in qua Domini sanctum fuit, manibus indignis tentasset aperire, igne inde surgente deterrita est ne auderet attingere.«



XV.---S. CYPRIANI SENTENTIA DE SACRIFICIO, DE PURGATORIO ET INVOCATIONE SANCTORUM.

Eucharistiam verum esse ac proprie dictum sacrificium testimonio suo confirmat Cyprianus. »Dominicae hostiae veritatem« schismaticos »per falsa sacrificia profanare« ait in libro de Unit. Eccles. (pag. 200). Vera illa hostia quam Cyprianus offerri contendit in sola Ecclesia, ipse Christus est in altari modo incruento immolatus. »Jesus Christus Dominus et Deus noster, inquit Ep. LXIII (p. 109), ipse est summus sacerdos Dei Patris, et sacrificium Patri seipsum primus obtulit, et hoc fieri in sui commemorationem praecepit.« Cum ergo eadem victima quae in cruce oblata est, offeratur in altari, non immerito ait Cyprianus: »Passio est Domini sacrificium quod offerimus.« Negat in eadem epistola »sacrificium Dominicum legitima sanctificatione celebrari, nisi oblatio et sacrificium nostrum responderit passioni.« Sacrificii a Christo instituti veritatem inde etiam demonstrat, quod a sacerdote Melchisedech praefiguratum fuerit. »Item in sacerdote Melchisedech, inquit (p. 105), sacrificii Dominici sacramentum praefiguratum videmus, secundum quod Scriptura divina testatur et dicit: Et Melchisedech, rex Salem, protulit panem et vinum. Fuit autem sacerdos Dei summi, et benedixit Abraham. Quod autem Melchisedech typum Christi portaret declarat in Psalmis Spiritus sanctus ex persona Patris ad Filium dicens: Ante luciferum genui te. Tu es sacerdos in aeternum secundum ordinem Melchisedech. Qui ordo utique hic est de sacrificio illo veniens et inde descendens quod Melchisedech sacerdos Dei summi fuit, quod panem et vinum obtulit, quod Abraham benedixit. Nam quis magis sacerdos Dei summi quam Dominus noster Jesus Christus, qui sacrificium Deo Patri obtulit; et obtulit hoc idem quod Melchisedech obtulerat, id est panem et vinum, suum scilicet corpus et sanguinem.«

Sacrificium pro vivorum et mortuorum peccatis offertur. Hinc queritur Cyprianus in libro de Lapsis (p. 186), quod lapsorum nonnullis communio data sit »ante purgatam conscientiam sacrificio et manu sacerdotis, ante offensam placatam indignantis Domini et minantis.« Cyprianus, in Epistola LX ad episcopos Numidas, testatur se singulorum qui ad redemptionem captivorum prompte ac liberaliter operati sunt, nomina subdidisse, ut eos episcopi in mente habeant in orationibus suis, »et eis vicem boni operis in sacrificiis et precibus repraesentent.« Quod spectat ad mortuos, egregium testimonium habemus in Ep. LXVI, ad clerum et plebem Furnis consistentem. Antecessores Cypriani statuerant ne quis frater excedens ad tutelam vel curam clericum nominaret; ac si quis hoc fecisset, non offerretur pro eo, ne sacrificium pro dormitione ejus celebraretur. Neque enim apud altare Dei meretur nominari in sacerdotum prece, qui ab altari sacerdotes et ministros voluit evocare. Quamobrem, cum Victor quidam Geminium Faustinum presbyterum ausus esset tutorem constituere, vetat Cyprianus ne »pro dormitione ejus fiat oblatio, aut deprecatio aliqua nomine ejus in ecclesia frequentetur.« Frustra contendit auctor editionis Oxoniensis »haec in fidei, spei et charitatis tesseram, non autem in animarum subsidium, aut purgatorii ignis ardoribus aestuentium refrigerium praestita fuisse, quia haec ad martyres imprimis spectabant.« Nihil agit hoc martyrum exemplum: non offerebatur sacrificium pro peccatis martyrum, quippe cum omnibus exploratum esset eos in coelo Deum videre. Quamobrem non eodem loco nominabantur ac alii in Ecclesiae pace mortui; et quod ait Cyprianus in Ep. XXXIV, sacrificia pro illis offerri solita, id ipse Cyprianus explicat in Ep. XXXVII, ubi ait oblationes et sacrificia »ob commemorationes eorum« celebrari. Alia fuit ratio morientium in Ecclesiae pace. Pro eorum peccatis sacrificium offerebatur, ut videre est in liturgia quae extat lib. VIII. Constitut. Apost., cap 41, ubi haec leguntur: »Pro fratribus nostris qui in Christo requieverunt oremus, ut hominum amans Deus, qui animam defuncti suscepit, ei remittat omne peccatum voluntarium ac non voluntarium, et propitius clemensque factus collocet eum in regione piorum, etc.«

Nec mirum sane est si veteres Christiani fidelibus defunctis sacrificium profuturum sperabant; quippe cum persuasum omnibus atque exploratum esset justorum animas quae e corpore solvuntur antequam peccata omnia expiaverint, poenis affici in altera vita eorumque beatitudinem differri. Hinc iis metuebat Clerus Romanus qui ante exactam poenitentiam moriebantur, »Deo sciente, inquit Epist. XXXI, quid de talibus faciat, et qualiter judicii sui pondera examinet.« Ejusmodi homines sic comparat Cyprianus cum iis qui vita pro Christo profusa aut saltem sancte exacta moriuntur. »Aliud est, inquit in Epist. LII (p. 72), ad veniam stare, aliud ad gloriam pervenire; aliud missum in carcerem non exire inde donec solvat novissimum quadrantem, aliud statim fidei et virtutis accipere mercedem; aliud pro peccatis longo dolore cruciatum emundari et purgari diu igne, aliud peccata omnia passione purgasse: aliud denique pendere in diem judicii ad sententiam Domini, aliud statim a Domino coronari.« Inutilis prorsus Rigaltii [Col. 0069] et editoris Oxoniensis labor in hoc testimonio eludendo. Hunc carcerem et longi doloris cruciatum et ignem diu purgantem detorquent ad poenitentiam lapsis imponi solitam a sacerdotibus. Sed 1o illud saltem fateri debent ex Cypriani verbis consequi, temporales poenas iis persolvendas superesse quibus remissae sunt aeternae. 2o Si poenitentiae labores Cyprianus describit, multo id magis iis congruit qui ante exactum poenitentiae cursum moriuntur. Nemo enim hanc opinionem affinget Cypriano, ejusmodi homines non ad veniam stare, sed ad veniam pervenire; non mitti in carcerem, donec solvant novissimum quadrantem, sed statim fidei et virtutis accipere mercedem; non pro peccatis longo dolore cruciatos mundari et purgari diu igne, non pendere in diem judicii, sed statim a Domino coronari. 3o Cyprianus non solum martyres cum lapsis, sed etiam virgines cum adulteris comparat. Dubium non est quin de martyribus et virginibus mortuis loquatur, cum coronam illis statim donari pronuntiat. Cur ergo eum de poenitentium statu in hac tantum vita locutum credamus? Praeclara sane esset atque egregia comparatio, martyres et virgines cum idololatris et adulteris in hoc conferre, quod primi statim in altera vita coronentur, postremis vero poenitentiae labor in hac vita subeundus sit. Sed si isti idololatrae et adulteri post inchoatam poenitentiam moriantur, an statim, ut martyres et virgines, mercedem et coronam accipient, et peccata omnia poenitentia purgasse videbuntur? Quis non videt institutam a Cypriano comparationem ad futuram potissimum vitam referri? quippe cum in hac vita poenitentium laborem sacrae virgines, quarum erat austerum vivendi genus, adaequarent, martyres vero longe superarent. 4o Illud »pendere in diem judicii« valde adversariis molestum. Putant Nicolaus Faber et Rigaltius beatitudinem justorum a Cypriano in diem judicii, exceptis martyribus, differri. Sed haec opinio affingi Cypriano non potest, qui hoc loco, ut jam observavi, non solum de martyribus, sed etiam de virginibus loquitur. Saepe alias docet, praecipue vero in libro de Mortalitate, non solum martyres, sed alios etiam sanctos, cum ex hac vita decedunt, cum Christo incipere regnare; virgines et pueros ad continentiae et innocentiae praemium feliciter pervenire, justos ad refrigerium vocari. Illud ergo testimonium de quo nunc agimus, ad eos referri debet quos ante plenam poenitentiam mortuos in diem judicii generalis reservari existimat Cyprianus. Nec mirum si ejusmodi hominum beatitudinem usque ad hoc tempus differat; cum enim instare crederet adventum Domini, temporis spatium justo longius non poterat videri. Porro Cypriani sententia inde etiam illustratur, quod in die judicii martyrum merita pluribus in hunc diem pendentibus profutura declaret: »Credimus quidem,« inquit in libro de Lapsis (pag. 187), »posse apud judicem plurimum martyrum merita et opera justorum, sed cum judicii dies venerit, cum post occasum saeculi hujus et mundi ante tribunal Christi populus ejus adsisterit.« Atque haec quidem de iis qui sese in Ecclesia poenitentiae submittunt; qui autem extra Ecclesiam moriuntur, eos Cyprianus declarat, etiamsi pro nomine occisi sint, numquam ad indulgentiam aliis in sinu Ecclesiae morientibus promissam perventuros. »Et quia apud inferos confessio non est, inquit in eadem Epist. LII, nec exomologesis illic fieri potest, qui ex toto corde poenituerint et rogaverint in Ecclesiam debent interius suscipi et in ipsa Domino reservari, qui, ad Ecclesiam suam venturus, de illis utique quos in ea intus invenerit, judicabit. Apostatae vero et desertores et adversarii et hostes et Christi Ecclesiam dissipantes, nec si occisi pro nomine fuerint, admitti secundum Apostolum possunt ad Ecclesiae pacem, quando nec Spiritus nec Ecclesiae tenuerunt unitatem.« Merito negat Cyprianus exomologesin quae in hac vita praescribitur, in altera perfici posse. Sed perspicuum est ab eo agnosci indulgentiam quamdam et pacem, quae schismaticis et haereticis extra Ecclesiam mortuis, etiamsi pro nomine occisi fuerint, praeclusa et denegata, aliis in Ecclesia mortuis et in adventum Domini reservatis concedetur.

Ex his patet communionem illam quam Ecclesia catholica cum sanctis et martyribus et cum justis ante plenam poenitentiam mortuis fovet, non novum esse commentum, sed dogma primis saeculis notum et creditum. Nec mirum si haec communio his non placet qui ab unitate Ecclesiae discesserunt; sed Cyprianus, cujus inter praecipuas virtutes enituit unitatis amor, praeter ea quae ab illo in honorem martyrum decreta retulimus, duobus aliis in locis testatur quam arcta intercedat Ecclesiae praesenti cum sanctis et martyribus necessitudo. Primus exstat in libro de Hab. Virg., quem sic concludit Cyprianus: »Tantum mementote tunc nostri cum incipiet in vobis virginitas honorari.« Alterum testimonium legitur in Ep. LVII ad Cornelium, quem sic alloquitur Cyprianus: »Memores nostri invicem simus, concordes atque unanimes, utrobique pro nobis semper oremus, pressuras et angustias mutua charitate relevemus, et si quis istinc nostrum prior divinae dignationis celeritate praecesserit, perseveret apud Dominum nostra dilectio, pro fratribus et sororibus nostris apud misericordiam Patris non cesset oratio.« Frustra haec editor Oxoniensis eludere conatur. Virginitatem ait incipere honorari cum ad confessionis decus pervenit; sed Cyprianus virgines omnes generatim alloquitur, non solas martyres, nec proinde martyrii sed virginitatis coronam indicat. Alterum locum sic interpretatur Fellus, quasi Cyprianus cum Cornelio paciscatur »ut is qui superstes fuerit, cui in vivis diutius esse contigerit, precari pergat.« At manifesta est cavillatio; non enim hoc precandi munus ei commendat Cyprianus, qui superstes fuerit, sed qui »prior praecesserit.« Sed Fellus ex nostra interpretatione consequi negat, ut sanctos liceat precari. Verum non animadvertit quam haec arcte cohaereant cum invocatione sanctorum, quae si priscis saeculis instar superstitionis Christo injuriosae habita fuisset, vel potius si non viguisset in tota Ecclesia, ut eam viguisse [Col. 0071A] certissima monumenta testantur, numquam Cypriano in mentem venisset virgines et martyres in antecessum precari et invocare.



XVI.---DE CHRISTI DIVINITATE, EJUSQUE GRATIA.

Praefationis modum transgrederer si in aliis Cypriani sententiis accurate vestigandis immorarer. Nihil enim erroris excogitatum est his posterioribus saeculis, ut recte observat Pamelius, quod non ex Cypriani testimoniis refellatur. De Christi divinitate sanctus Martyr data opera non pertractavit, sed breves illius de Deo incarnato sententiae non minus habent roboris et momenti, quam uberior pertractatio. Christum Dominum et Deum nostrum appellare solet, velut cum ait in Ep. VIII (p. 15). »Habemus advocatum et deprecatorem pro peccatis nostris Jesum Christum Dominum et Deum nostrum.« Elaborandum esse docet in Ep. LX (p. 99), »ut Christum judicem et Dominum et Deum nostrum promereamur obsequiis nostris.« In Ep. LXIII, (p. 104): »Jesus Christus Dominus et Deus noster sacrificii hujus auctor et doctor;« et p. 109: Jesus Christus Dominus et Deus noster ipse est summus sacerdos Dei Patris.« In Ep. XLVII (p. 61), gratias agit »Deo patri omnipotenti et Christo ejus Domino et Deo nostro salvatori.« Vid. Ep. LVI, pp. 92 et 94; Ep. LXV, p. 113; Ep. LXXIV, pp. 139 et 140; Ep. LXXVII, pp. 158.

In libro de Orat. Dom. (p. 204): »Oremus itaque, fratres dilectissimi, sicut magister Deus docuit;« et (p. 206): »Deus pacis et concordiae magister qui docuit unitatem, sic orare unum pro omnibus voluit, quomodo in uno omnes ipse portavit.« In libro de Vanitate idolorum (p. 228) Christum similiter vocat Deum nostrum, Deum cum homine mixtum: in libro II Testim. hominem et Deum ex utroque genere concretum. Deum esse et Deum vocari probat in Scripturis veteris et novi Testam., pp. 286, 287, 288, et ad eum refert praeclarissima quaeque testimonia. In libro de Exhort. mart. (p. 267), postquam retulit illud Isaiae, Ego Dominus Deus tuus sanctus Israel qui te salvum facio, addit: »Qui et in Evangelio promittit auxilium divinum Dei servis, in persecutionibus non defuturum dicens: Cum autem vos tradiderint, etc.« In libro de Bono patientiae docet Christum in coelis adorari, ac praecepisse Patrem ut Filius adoretur; ad eum refert haec Scripturae testimonia: Deus manifestus veniet, Deus noster et non silebit, Dominus Deus virtutum prodibit, et alia ejusmodi; tum addit: »Quis autem est qui tacuisse se prius dicit et non tacebit? Utique ille qui sicut ovis ad victimam ductus est . . . . Hic est Deus noster, id est, non omnium sed fidelium et credentium Deus, qui cum in secundo adventu manifestus venerit, non silebit.« Non omittendus insignis locus ex Epist. ad Jubaianum (p. 133), ubi docet Cyprianus conceptis verbis tres personas Patrem et Filium et Spiritum sanctum unum esse Deum: »Nam si, inquit, baptizari quis apud haereticos potuit, utique et remissam peccatorum consequi potuit. Si peccatorum remissam consecutus est, et sanctificatus est et templum Dei factus est. Si sanctificatus est et templum dei factus est, quaero cujus dei? Si Creatoris, non potuit, quia in eum non credidit: si Christi, nec hujus fieri potuit templum, qui negat Deum Christum: si Spiritus sancti, cum tres unum sint, quomodo Spiritus sanctus placatus esse ei potest qui aut Patris aut Filii inimicus est?« Vid. librum de Unit. Eccles., ubi citat haec Scripturae testimonia: Ego et Pater unum sumus, et hi tres unum sunt. Vid. etiam Epist. LXXXVI (p. 139), ubi perabsurde dici contendit eos qui foris baptizati sunt »Christum quidem induisse, sed Spiritum sanctum non potuisse percipere, quasi possit aut sine Spiritu Christus indui, aut a Christo Spiritus separari.«

Summa illa in Deum incarnatum pietas, quae in scriptis Cypriani mirum in modum elucet, pariter calebat in aliorum Africae episcoporum animis, ut perspicere possumus ex concilio Carthaginiensi, in quo adfuerunt 87 episcopi ex Africa, Numidia et Mauritania, cum presbyteris et diaconis, praesente etiam plebis maxima parte. Nemesianus a Thubunis in hoc concilio sic loquitur (p. 330) de Spiritu sancto: »Quod natum est de carne caro est, et quod natum est de Spiritu Spiritus est, quia Deus Spiritus est, et de Deo natus est.« Minus commode editor Oxoniensis illud, »de Deo natus est,« sic explicat: »Natus de Spiritu de Deo natus est.« At dicere debuisset Nemesianus »de Deo natum est.« Qui mediocriter attendet, hanc hujus loci videbit esse sententiam, quod ex Spiritu natum est Spiritum esse, quia Spiritus sanctus, cum Deus sit et ex Deo natus sit sive processerit (haec enim interdum idem sonant), pro summa sua potestate Spiritus eos efficit quos regenerat. Fortunatus a Tuchabori in eodem concilio sic loquitur (p. 332): »Jesus Christus Dominus et Deus noster, Dei Patris et creatoris filius, super petram aedificavit Ecclesiam suam.« Euchratius a Thenis (p. 333): »Fidem nostram et Baptismatis gratiam Deus et Dominus noster Jesus Christus suo ore Apostolos docens perimplevit dicens: Ite et docete omnes gentes, baptizantes eos in nomine Patris et Filii et Spiritus sancti.« Ibidem Felix ab Uthina: »Nemini dubium est, sanctissimi consacerdotes, non tantum posse humanam praesumptionem, quantum Domini nostri Jesu Christi adorandam et venerabilem majestatem.« Venantius a Timisa (p. 335): »Christus Dominus et Deus noster ad Patrem proficiscens sponsam suam nobis commendavit.«

Quemadmodum de Incarnationis mysterio, sic etiam de acceptis ab incarnato Deo beneficiis magnifice sentiebat Cyprianus. Jamdudum observarunt eruditi theologi Pelagianorum errores multo ante a S. Martyre confutatos fuisse, eumque Augustino plurima ad hujus haeresis eversionem suppeditasse. Probe sciebat Cyprianus [Col. 0073] Dominum advenientem sanasse »illa quae Adam portaverat vulnera, et venena serpentis antiqua« curasse (p. 237). Hinc Baptismum omnibus omnino necessarium esse credebat: »Omnes quidem« inquit in libro de Habit. virg. (p. 180), »qui ad divinum lavacrum Baptismi sanctificatione perveniunt, hominem illic veterem gratia lavacri salutaris exponunt, et innovati Spiritu sancto a sordibus contagionis antiquae iterata nativitate purgantur.« In primis autem catholicum dogma defenditur in Epistola, LIX quam non solus Cyprianus, sed et caeteri collegae qui in concilio adfuerunt numero 66 ad Fidum scripsere. Is nescio quo opinionis errore sibi finxerat infantes »intra secundum vel tertium diem quo nati sunt constitutos baptizari non oportere, et considerandam esse legem circumcisionis antiquae, ut intra octavum diem eum qui natus est baptizandum et sanctificandum non putaret.« Longe aliud in concilio omnibus visum est, ac universi judicaverunt »nulli homini nato misericordiam Dei et gratiam denegandam. Porro autem, inquiunt, si etiam gravissimis delictoribus et in Deum multum ante peccantibus remissa peccatorum datur, et a Baptismo atque a gratia nemo prohibetur, quanto magis prohiberi non debet infans, qui recens natus nihil peccavit, nisi quod, secundum Adam carnaliter natus, contagium mortis antiquae prima nativitate contraxit, qui ad remissam peccatorum accipiendam hoc ipso facilius accedit quod illi remittuntur non propria sed aliena peccata.« Contra superba Pelagianorum commenta, docet Cyprianus pluribus locis nos quotidie peccare, ut in libris de Orat. Dom. p. 211; de Opere et Eleemosynis, pp. 238 et 243, et l. III. Testim., p. 54.

Christi gratiam innumeris in locis mirifice commendat Cyprianus, qui, cum adhuc in tenebris et nocte caeca jaceret, fieri non posse credebat quod Christiani docebant, »ut quis renasci denuo posset, utque, in novam vitam lavacro aquae salutaris animatus, quod prius fuerat exponeret, et, corporis licet manente compage, hominem animo ac mente mutaret (Ep. ad Donat.).« Sed hunc errorem simul cum aliis vitiis et erroribus deposuit, et Christi gratiam eo libentius deinceps praedicavit, quo pertinacius rejecerat. Videri possunt quae in hanc sententiam disserit in Epistola ad Donatum. Probat in Exhort. mart. (p. 167), ex pluribus Scripturae testimoniis »timendas non esse injurias et poenas persecutionum, quia major est Dominus ad protegendum quam diabolus ad impugnandum.« Vid. pp. 262, 268, 273. In Ep. IX martyres hortatur ad constantiam, »quia major est qui in nobis quam qui in hoc mundo, nec plus ad dejiciendum potest terrena poena quam ad erigendum tutela divina.« Plura vide in eadem epistola et in Ep. LV (p. 88). Huc referri possunt plurima alia Cypriani principia; velut cum docet victoriam a Deo dari (p. 79); Deum victores sua dignatione facere (162, 285); Deum remunerare in nobis quidquid ipse praestitit, honorare quod ipse fecit (169); nostrum nihil esse (305); neminem sibi quidquam assumere debere (212); totum Deo dandum (Ibid.). Evolvendus in primis liber de Orat. Dom., ubi docet orandum ut fiat in nobis voluntas Dei, ut Dei voluntas fiat in corpore et spiritu, ut facere possimus quod Deus vult; ut in illis non credentibus fiat voluntas Dei, quemadmodum in nobis per fidem nostram voluntas Dei facta est; opus enim esse Dei voluntate ut in nobis fiat voluntas Dei; ut qui in Baptismo sanctificati sumus, in eo quod esse coepimus perseveremus; ut sanctificatio et vivificatio quae de Dei gratia sumitur, ipsius perfectione servetur.




[Col. 0073]
VITA SANCTI CYPRIANI, CURA D. PRUDENTII MARAN O. S. B. ADORNATA.

[Col. 0073] MAGNUM christianae religionis lumen Cyprianus, quamdiu in Ecclesia micuit, magna pars fuit earum rerum quae tunc gestae fuerunt. Quamobrem suppeditat ejus vita amplissimam disserendi segetem, ac toto volumine opus esset si rerum ad eum pertinentium et genus et modos persequi, si edita singularum virtutum exempla oculis subjicere, si eximios animi sensus ex epistolis et aliis scriptis, in quibus illius mores mirifice depinguntur eruere instituerem. Sed non est hujus loci ejusmodi petractatio, nec mihi [Col. 0074] propositum sic de Cypriani rebus disserere, sed tantum eas ordine explicare, ac ipsa etiam scripta temporibus notare. Nam, cum haec elucubratio conjuncte cum sancti Martyris scriptis prodeat, necessaria non est longiorum testimoniorum appositio, quae quisque potest ex ipso fonte haurire; variisque supersedendum observationibus, quae forte non essent omittendae si S. Cypriani vita separatim ab ejus operibus in lucem ederetur.



I.---DE S. CYPRIANO NONDUM CHRISTIANO.---DISTINGUENDUS EST A CYPRIANO ANTIOCHENO.
[Col. 0075]

Cyprianum in Africa natum esse nemo dissentit, Carthagine ortum Prudentius et Suidas existimarunt; sed cum S. Martyr hoc beneficium Carthagini acceptum non referat, sed tantum dicat Ep. XXXVI: »Ubi enim mihi aut melius possit esse aut laetius, quam illic, ubi me Deus credere voluit et crescere,« alia eum patria videtur in lucem extulisse. Vocabatur Thascius Cyprianus, ut patet ex sententia proconsulis et Epist. LXIX. Quinetiam adsciverat sibi Caecilii nomen, teste Hieronymo, ut gratum animum et amorem in presbyterum Caecilium, cujus opera ad Christum conversus fuerat, hoc monumento testaretur. Pontius diaconus, qui Cypriani Vitam scripsit, res ab eo ante conversionem gestas minus dignas esse judicavit quas litteris mandaret. Itaque haec illius vitae pars in oblivione et tenebris jacet; nec quidquam certo scimus, nisi eum rhetoricam summa celebritate docuisse, nec iis caruisse vitiis quae cum simulacrorum cultu et Christi ignoratione conjuncta esse solent. »Mutati sunt piscatores,« inquit August. Serm. CCCXI (nov. ed.), »mutati sunt postea etiam plurimi senatores, mutatus est Cyprianus, cujus hodie memoriam frequentamus . . . . Ipse scribit, ipse testatur cujus vitae fuerit aliquando, quam nefariae, quam impiae, quam improbandae ac detestandae.« Nequaquam tamen in Cyprianum nostrum conveniunt quae apud Gregorium Nazianzenum de Cypriano magicis artibus ante conversionem dedito legimus in Orat. XVIII: perspicuum est haec ad Cyprianum Antiochenum respicere, quem Gregorius cum Carthaginensi confundit, unam ex duabus personam effingens. Sed tamen, quia eruditus Oxoniensis editor unum extitisse Cyprianum contendit, et quae de Antiocheno feruntur in fabulis numerat, et ad res Carthaginensis ornandas composita fuisse pronuntiat, non inutile videtur rem explorare.

Illud 1o negari non potest, res gestas Cypriani Antiocheni vetustissimis monumentis proditas fuisse. Illum Eudocia imperatrix eximiis versibus, teste Photio (Cod. 184), celebravit. Opus in tres libros divisum erat; quorum primus Justinae conversionem et invictam a daemonibus virginitatem, ac ipsius etiam Cypriani post artis magicae facinora mirabilem conversionem, baptismum, ostiarii munus, miracula ac tandem episcopatum continebat. In alio ipse Cyprianus eventuum suorum seriem texebat, et magicas artes quibus et sese ipse et alios in varias formas mutaverat, peregrinationes ac tandem nefariae artis fastidium, et animum ex desperatione, quam conscientia scelerum injiciebat, ad spem misericordiae divinae opera Eusebii revocatum narrabat. In tertio denique martyrium Justinae et Cypriani descriptum erat. Haec autem Eudociam non ad artis licentiam, sed ad historiae fidem scripsisse perspicitur, tum ex Gregorio Nazianzeno, qui scriptam ab ipso Cypriano scelerum confessionem citat, et eadem ac Eudocia de illo commemorat [Col. 0076] Orat. XVIII, tum ex triplici monumento quod eruditi antiquitatis indagatores D. Edmundus Martene et D. Ursinus Durand in suo Anecdotorum Thesauro ediderunt, nempe Conversione Justinae et Cypriani, Confessione ejusdem Cypriani, ac utriusque Passione, Sic cum Eudociae versibus consentit tripartitum illud opus, ut minime dubium sit quin illius manibus tritum fuerit. Quis ergo eum numquam extitisse sibi persuadeat, de quo extant monumenta illius temporis quo vixisse dicitur pene aequalia? Fabulae in remotis aetatibus latebras quaerunt, nec quisquam tam inepte mentitur, ut quae nemo vidisse se aut audivisse meminit, ea nuper in clarissima luce et omnium oculis evenisse fingat. Porro fatetur ipse Fellus, cui tamen hac in re non omnino assentior, Confessionem Cypriani ante Constantini tempora scriptam fuisse, id est circa illud tempus quo perfunctus martyrio creditur, nempe sub Diocletiano et Maximiano, ut testatur Eudocia. Praeterea ante hoc opus scripta fuerant acta Justinae et Cypriani, ut discimus ex libello de utriusque passione. 2o Credibile non est ejusmodi monumenta ad res Cypriani Carthaginensis ornandas ficta fuisse, in quibus nihil erat omnino quod Cypriano Carthaginensi aptari posset; non tempus, non locus martyrii et episcopatus, non res gestae et peregrinationes. 3o Si nullus extitisset Cyprianus ille Antiochenus, qui cum Justina passus Nicomediae dicitur, quomodo de utriusque nomine dies festus saeculo quarto in loca Nicomediae vicina induci, quomodo utriusque fama omnium ore celebrari potuit? Illud autem ex Oratione XVIII S. Gregorii Naz., quae habita est Constantinopoli, non obscure perspicitur, Cyprianum illum, cujus dies festus agebatur, non Carthaginensem sed Antiochenum esse. Nam magicas artes et conversionem, ut praecipuos illius vitae et notissimos eventus praedicat Gregorius, ita ut dubitet an quisquam ex audientibus res illius gestas ignoret (p. 277). Quinetiam, quod ait Cyprianum post conversionem factum esse aedituum, id se ex aliquo audivisse testatur (p. 281). Probabile non est Cyprianum Carthaginensem adeo notum his in regionibus fuisse, praesertim ex rebus ad eum minime pertinentibus, ut Gregorium incolae edocerent; sed haec fama et dies festus ad alium debent referri.

Objicit Fellus S. Gregorium tam oscitanter errare non potuisse, ut episcopum Antiochenum cum Carthaginensi confunderet; neque enim si vere extitisset Cyprianus ille Antiochiae episcopus, qui Nicomediae passus dicitur, nihil de illo ad Gregorii aures perventurum fuisse, qui et a patre res tam mirabiles mature discere debuit, et per se ipse Nicomediam et loca vicina pervadens cognoscere. Sed, dum Gregorium vir eruditus culpari non patitur, quod unum ex duobus Cyprianis finxerit, in aliam illum reprehensionem non multo leviorem conjicit, quod ad Cyprianum Carthaginensem retulerit monumenta illius aetati et patriae et rebus gestis repugnantia. Verisimilior mihi videtur haec illius excusandi ratio: cum ei recens admodum cum iis quos alloquitur intercederet [Col. 0077] consuetudo, et post aliquot dierum secessum attemperate ad ipsum diem festum rediisset, ut ipse testatur (p. 275), satis proclive fuit in tam angustis ad res accurate ediscendas spatiis labi et errare. Quod autem ait idem Fellus, nullum inter Antiochiae episcopos Cyprianum inveniri, id facile expeditur. Non enim Antiochiae magnae episcopus fuisse Cyprianus dicitur, sed alterius, ut observat Tillemontius, in Phoenicia sitae, ex qua Damascum perductus est, ut a judice interrogaretur.

Duo ergo distinguendi sunt Cypriani, et in Oratione XVIII Gregorii Naz. quid Antiocheno, quid Carthaginensi conveniat expendendum. Quod ait Gregorius, Cyprianum nobili et senatoria domo ortum esse, id Tillemontius Cypriano nostro attribuit, ut alteri illi magno non valde consentaneum; sed tom. V, ubi agit de Cypriano Antiocheno, fatetur id non posse discerni. Non immorabor in excutiendis aliis conjecturis quae de Cypriano fieri solent, velut quod Baronius et post cum alii nonnulli existimarunt Cyprianum jam senem ad christianam religionem accessisse. Nituntur quodam loco ex Epistola ad Donatum, ubi sic loquitur Cyprianus: »Qui possibilis, aiebam, est tanta conversio, ut repente ac perniciter exuatur quod vel genuinum situ materiae naturalis obduruit, vel usurpatum diu senio vetustatis inolevit?« At Cyprianus non suos annos numerat, sed de vitiis loquitur, quae in homine etiam non sene vetustatem habent, cum »alta,« ut ibidem legimus, »et profunda penitus radice sedarunt.« Huc adde Cyprianum non de suis tantum rebus disserere, sed generatim omnes aetates ac vitae conditiones complecti, quarum nullam prorsus excipiebant Christiani, quam non Christi gratia renovari et renasci posse dicerent. Liquet id ex his quae sequuntur: »Quando, inquit, parcimoniam discit qui epularibus coenis et largis dapibus assuevit? et qui pretiosa veste conspicuus in auro atque in purpura fulsit, ad plebeium se ac simplicem cultum quando deponit? Fascibus ille oblectatus et honoribus, privatus et inglorius esse non potest. Hic stipatus clientium cuneis, frequentiore comitatu officiosi agminis honestatus, poenam putat esse cum solus est. Tenacibus semper illecebris necesse est, ut solebat, vinolentia invitet, inflet superbia, iracundia inflammet, rapacitas inquietet, crudelitas stimulet, ambitio delectet, libido praecipitet.« Haec referenda duxi, ut pateret minus temperanter otio abuti qui Cyprianum hac pictura mores suos expressisse, et pristinae conditionis splendorem et opes descripsisse opinantur. Quae conjecturae si valeant, dicendum erit eum fascibus fulsisse, et vinolentiae ac rapacitatis vitiis laborasse, quod neminem hactenus video suspicatum.



II.---DE S. CYPRIANI CONVERSIONE.---CATECHUMENUS BONA SUA DISTRIBUIT, SEQUE VOTO CONTINENTIAE OBSTRINXIT.---INCERTUM QUO ANNO ET TEMPORE BAPTIZATUS.

Plurimum sane christianae religioni accessit ornamenti et praesidii conversione tanti ingenii; ac tum maxime veritas triumphare visa est cum celeberrimum [Col. 0078] mendacii doctorem ac defensorem cepit. Non tamen prima aggressione victus est Cyprianus, sed, quod in homine inanium rerum cognitione inflato non valde mirum est, diu veritatem inter et errorem ancipiti sententia fluctuavit. Quod enim docet christiana religio de nova in Christo creatione, id somnii instar domestico argumento refellebat, vitia sua necdum volens emendare, nec emendari posse existimans. Quos tum animi aestus expertus sit, sic ipse in Epistola ad Donatum edisserit: »Ego, inquit, cum in tenebris atque in nocte caeca jacerem, cumque in salo jactantis saeculi nutabundus ac dubius vestigiis oberrantibus fluctuarem, vitae meae nescius, veritatis ac lucis alienus, difficile prorsus ac durum pro illis tunc moribus opinabar quod in salutem mihi divina indulgentia pollicebatur, ut quis renasci denuo posset, utque in novam vitam lavacro aquae salutaris animatus quod prius fuerat exponeret, et, corporis licet manente compage, hominem animo ac mente mutaret. Qui possibilis est, aiebam, tanta conversio? etc.« Sed tandem illius animum Christus inflexit, ac docilem fecit hortatibus Caecilii presbyteri, qui tam praeclari operis administer et interpres fuit; non ille quidem, ut nonnulli opinati sunt, Diadumeni praeceptor, sed idem potius qui in dialogo Minucii Felicis Christianam religionem per fas et nefas oppugnat, deinde ab Octavio strenue defensam libenter amplectitur. Amicitia quae Cypriano intercedebat cum Caecilio, tam arcte beneficii magnitudine constricta est, ut eum in parentis loco diligeret Cyprianus, ejusque nomen ferre voluerit, ac in ipsius domo vixisse videatur: »Erat sane illi de nobis, inquit Pontius, contubernium viri justi et laudabilis memoriae Caecilii, et aetate tunc et honore presbyteri, qui eum ad agnitionem verae Divinitatis a saeculi errore correxerat. Hunc toto honore atque omni observantia diligebat, obsequenti veneratione suspiciens, non jam ut amicum animae coaequalem, sed tamquam novae vitae parentem. Denique ille, demulsus ejus obsequiis, in tantum dilectionis immensae merito provocatus est, ut de saeculo excedens arcessitione jam proxima commendaret illi conjugem ac liberos suos, et quem fecerat de sectae communione participem, postmodum faceret pietatis haeredem.« Hoc contubernium, quod Cyprianum in Caecilii domo indicat vixisse, minus congruit cum hominum eruditorum conjecturis, qui Cyprianum uxorem ac forte etiam liberos habuisse volunt cum religionem christianam amplexus est, quamvis nullum prorsus hujus rei vestigium, nec in ejus scriptis nec in illius Vita quam scripsit Pontius, deprehendatur.

Varii cogitationum aestus Cypriani alternantis conversionem demorati sunt; sed statim atque veritati ad oculos affulgenti cessit, totam se in eo profudit pietas, ac Scripturarum oraculis exculta maturos fructus in ipso primordio extulit. »Inter fidei suae prima rudimenta, ait Pontius, nihil aliud credidit Deo dignum, quam si continentiam tueretur; tunc enim posse idoneum fieri pectus et sensum ad plenam [Col. 0079] veri capacitatem pervenire, si concupiscentiam carnis robusto atque integro sanctimoniae vigore calcaret. Quis umquam tanti miraculi meminit? Nondum secunda nativitas novum hominem splendore toto divinae lucis oculaverat, et jam veteres ac pristinas tenebras sola lucis paratura vincebat. Deinde, quod majus est, cum de lectione divina quaedam jam non pro conditione novitatis, sed pro fidei festinatione didicisset, statim rapuit quod invenit promerendo Domino profuturum. Distractis rebus suis, ad indigentiam pauperum sustentandam tota praedia pretio dispensans, duo bona simul junxit, ut et ambitionem saeculi sperneret, quo perniciosius nihil est et misericordiam, quam Deus etiam sacrificiis suis praetulit, quam nec ille qui legis omnia mandata servasse se dixerat, fecit, impleret: et praepropera velocitate pietatis, pene ante coepit perfectus esse, quam disceret.«

Non convenit inter eruditos utrum christianis sacris initiatus esset Cyprianus cum se continentiae lege obstrinxit, ac bona pauperibus distribuit, an adhuc catechumenus praeclara haec duo facinora ediderit. Sed, si Pontii verba considerentur attentius, vix ambigendi locus supererit. Conceptis enim verbis declarat nondum Baptismo regeneratum fuisse Cyprianum cum haec designavit: »Non secunda nativitas eum oculaverat, sed sola lucis paratura veteres ac pristinas tenebras vincebat.« Paulo post allata verba, Cyprianus dicitur »adhuc rudis fidei homo, et cui forsitan nondum crederetur.« Idem efficitur ex his verbis: »Praevenit tritura sementem, vindemia palmitem, poma radicem . . . .« Et infra: »Quid autem circa pauperes episcopus faceret, quos catechumenus diligebat?« Sed Tillemontius, acutissimi judicii scriptor, hoc testimonium Pontii, quod quidem fatetur in dubium revocari non debere, conciliari vix posse existimat cum Epistola ad Donatum, in qua Cyprianus, ut modo vidimus, emendationem morum et vitae mutationem ne cogitatione quidem in conversionis primordio assequi se potuisse declarat, nedum tam fervidis initiis exorsus sit: »Desperatione meliorum, inquit, malis meis veluti jam propriis ac vernaculis favebam.« Praeterea Baptismo acceptam refert emendationem morum suorum, et »postquam undae genitalis auxilio superioris aevi labe detersa, in expiatum pectus ac purum desuper se lumen infudit,« tum vero agnovisse se dicit facile esse »quod antea difficile videbatur, geri posse quod impossibile putabatur.« Quomodo ergo tot virtutum ornamenta ante Baptismum consequi potuit?

Ut haec difficultas expediatur, observandum est 1o minus accurate Tillemontium ad initia christianae professionis referre dubias illas cogitationes quae Cyprianum ante conversionem huc et illuc trahebant. Nondum enim credebat in Christum cum sic animo fluctuaret, sed, ut ipse narrat, »in tenebris atque in nocte caeca jacebat; in salo jactantis saeculi nutabundus ac dubius vestigiis oberrantibus« fluctuabat, »vitae suae nescius, veritatis ac lucis alienus.« [Col. 0080] Facile ergo Pontius cum Cypriano conciliatur; nec mirum si primus Cyprianum, postquam veritati manus dedit, ad virtutis summum evolasse testatur, quamvis Cyprianus ipse morum suorum emendationem ante acceptum fidei donum desperasset. 2o Non immerito Cyprianus renovationem animi sui et novam creationem Baptismo attribuit, quamvis multis jam virtutibus instructus ad Baptismum accessisset. Sic enim semper tulit ecclesiastici consuetudo sermonis, ut, cum ad Baptismum nemo admitteretur nisi post multa emendatae vitae indicia, ipsa tamen renovatio et nova creatio Baptismi fructus esse diceretur. Hinc illud Cyrilli Hierosolymitani Catechesi III (p. 45): »Mortuus in peccatis descendisti, vivificatus ascendis in justitia.« Non dubium tamen quin ex catechumenis quos Cyrillus erudiebat, non pauci jam magnos haberent in virtute progressus; ac forte etiam continentiae voto sese nonnulli obligaverant, ut observat doctissimus editor in notis ad Cat. IV, (p. 62). Non est hujus instituti usitatam sanctis Patribus et theologis disserendi rationem explanare, sed certe ex ea perspicuum est Pontium et Cyprianum inter se non pugnare dum alter praeclare facta Cypriani sese ad Baptismum praeparantis narrat, alter Baptismo adjudicat quidquid et in ipsa Baptismi administratione et in praevia meditatione et exercitatione consecutus fuerat; addo etiam quidquid in Confirmationis sacramento et in corporis et sanguinis Christi communione, quae duo sacramenta simul cum Baptismo conferri solebant.

Quo anno conversus fuerit et baptizatus Cyprianus ex ejus episcopatus initio existimari debet. Nam, ut ait Pontius, »ad officium sacerdotii et episcopatus gradum adhuc neophytus et, ut putabatur, novellus electus est.« Quare, cum episcopus anno 248 aut 249 creatus fuerit ut, modo videbimus, Baptismus non incommode ad annum 244 aut 245 referetur. Alii ad annum 246 referunt, sed de his rebus nihil videtur certo posse constitui. Frustra autem inquiratur quo anni tempore baptizatus sit. Hoc sacramento initiatum fuisse inter Pascha et Pentecosten existimant Pearsonius et alii nonnulli, »quia hoc temporis spatium ordinandis lavacris in Africa deputatum erat.« Verum, etsi hi dies praecipue essent Baptismo consecrati, nihil tamen vetabat quominus Baptisma aliis temporibus daretur, si quae causae inciderent Baptismi post solemnes dies differendi, vel etiam anticipandi. Probat Tertullianus in libro de Baptismo nihil esse incommodi si Baptisma extra solemnes dies justis de causis suscipiatur: »Diem Baptismo solemniorem, inquit, Pascha praestat . . . . . . Exinde Pentecoste ordinandis lavacris latissimum spatium est . . . . . . Caeterum omnis dies Domini est, omnis hora, omne tempus habile Baptismo: si de solemnitate interest, de gratia nihil refert.« Inertes autem Baptismi dilatores pluribus castigat S. Gregorius Nazianzenus in Orat. XL, nec probat quod dicere solebant: »Luminum festum exspecto: Paschatis festum pluris facio: Pentecosten exspectabo. Cum Christo [Col. 0081] baptizari praestat, cum Christo in resurrectionis die ad vitam redire, Spiritus adventum honorare.«

Ait Pontius multa Cyprianum adhuc plebeium fecisse ad veterum exempla justorum, et si quod eorum praeclare factum Scripturae auctoritate comprobatum et laudatum videret, id imitatione assequi conatum esse. Prophetiae dono ornatum fuisse Cyprianum multa ab eo ad Ecclesiae utilitatem praecognita et praedicta testantur. Sed non desunt qui ex Epistola ad Donatum, quam recens a Baptismo scripsit, jam tum illum hujus doni et plurium aliorum participem fuisse colligant. Sic enim dona illa commemorat, sic alios hortatur ad ea consequenda, ut ipse illis caruisse non videatur: »Nostrum tantum sitiat pectus, inquit, et pateat: quantum illuc fidei capacis afferimus, tantum gratiae inundantis haurimus. Inde jam facultas datur, castitate sobria, mente integra, voce pura, virtute sincera, in medelam dolentium posse venenorum virus extinguere, animorum desipientium labes reddita sanitate purgare, infestis jubere pacem, violentis quietem, ferocientibus lenitatem, immundos et erraticos spiritus, qui se expugnandis hominibus immerserint, ad confessionem minis increpantibus cogere, etc.«



III.---DE STUDIIS ET SCRIPTIS S. CYPRIANI A BAPTISMO USQUE AD ORDINATIONEM.

Non dubium est quin quod effluxit temporis a Baptismo ad Ordinationem, id omne Cyprianus insumpserit in Scripturis legendis, in scriptoribus ecclesiasticis evolvendis, iisque omnibus meditandis et colligendis quae postea in luce et in oculis totius Ecclesiae deprompsit. Tertullianum inter scriptores ecclesiasticos praecipue videtur adamasse. Notum est omnibus quod refert Hieronymus in libro de Scriptoribus ecclesiasticis vidisse se »quemdam Paulum Concordiae, quod Italiae oppidum est, senem, qui se beati Cypriani jam grandis aetatis notarium, cum ipse admodum esset adolescens, Romae vidisse diceret, referreque sibi solitum numquam Cyprianum absque Tertulliani lectione unam diem praeteriisse, ac sibi crebro dicere: Da magistrum; Tertullianum videlicet significans.« Sed, si legendi Tertulliani adeo studiosus fuit Cyprianus, non minus diligentiae adhibuit in ejus erroribus cavendis vel potius refellendis. Nam, ut omittam unitatem Ecclesiae, quam, a Tertulliano violatam, strenue defendit Cyprianus, quot extant sancti Martyris sententiae de justa in lapsos indulgentia, totidem videntur esse in Tertullianum aculei.

Non multo post Baptismum ad defensionem religionis et ad morum informationem ingenium exacuit Cyprianus. Ad hoc enim tempus pertinent Epistola ad Donatum, ac liber de Idolorum Vanitate. Summa quidem elucet eloquentia in aliis operibus Cypriani, inest gravitas sententiarum ac verborum splendor; sed Epistola ad Donatum tanto artificio composita est ac tot elegantibus ornata picturis, ut ea tempora minime redoleat, cum Cyprianus in maximis rebus gerendis et disserendis occupatus non jam exquisitas venustates [Col. 0082] elaboraret, sed orationis divitias sine fuco, sine pigmentis funderet. Hinc praeclare Augustinus lib. IV de Doctr. christiana, c. 14: »Est tale aliquid, inquit, in epistola beatissimi Cypriani. Quod ideo puto vel accidisse, vel consulto factum esse, ut sciretur a posteris quam linguam doctrinae christianae sanitas ab ista redundantia revocaverit, et ad eloquentiam graviorem modestioremque restrinxerit, qualis in ejus consequentibus litteris secure amatur, religiose appetitur, difficillime impletur.« Hunc librum Pontius inter opera Cypriani primum recenset, dum ait Cyprianum »emolumentum gratiae per fidem proficientis« ostendisse. Quam vis autem solus loquatur Cyprianus, perspicitur tamen quaedam forma dialogi. Promissum sermonem, reposcente Donato, exsequitur Cyprianus indulgente vindemia, in horto amoenissimo; egregie describit qualis ante Baptismum fuisset et quid in ipso operatus esset Baptismus; atque, ut beneficii a Christo accepti magnitudinem commendet, saeculi vitia et pericula eleganter depingit. Finem dicendi facit inclinato jam sole: tum, ut reliquum dici in laetitia duceretur, Donatum, cui memoria tenax erat et vox canora, hortatur ut Psalmos ex more aggrediatur in convivio sobrio. Videtur ergo Donatus non amicus solum, sed etiam convictor Cypriano fuisse. Sciebat quid Cypriano detraxisset quidque ei contulisset mors criminum, vita virtutum; nomen suum dederat coelestis militiae castris, et, cum nihil ejus auribus tam gratum esset quam quod Deo gratum est, sermonibus Cypriani mirum in modum ducebatur. Circa idem tempus scriptus videtur liber de Vanitate Idolorum, in quo, multa imitatione expressa, nonnulla etiam totidem verbis translata occurrunt ex libris Tertulliani adversus ethnicos et ex dialogo Minucii Felicis. Redolent primordia conversionis nonnulla parum accurate in hoc libro dicta, velut cum ait Cyprianus regna sorte variari, oportuisse Christum pati, et cum passus esset ad superos denuo regredi.



IV.---CYPRIANUS PRESBYTERIUM ET SACERDOTIUM STATIM ACCIPIT.---QUO ANNO ORDINATUS EPISCOPUS.---RES GESTAE ET SCRIPTAE IN PRIMORDIIS EPISCOPATUS.

Observat Pontius in Cypriano ob eximios in virtute progressus minime observatum fuisse quod litterae Apostoli prescripserant, ut neophyti ad sacerdotium non eveherentur: »Presbyterium et sacerdotium statim accepit, inquit: quis enim non omnes honorum gradus crederet tali mente credenti?« Addit multa illum presbyterum praeclare fecisse, sed ea memoriae nostrae non prodidit. Libenter assentior Pearsonio et Fello tres libros Testimoniorum a Cypriano presbytero scriptos esse, vel saltem in episcopatus primordiis scriptos crediderim. In his enim nullum extat eorum vestigium quae postea Cyprianus tanto animi ardore defendit, sive cum lapsos nec sine poenitentia recipiendos adversus Felicissimum, nec a spe venire excludendos adversus Novatianum contenderet; sive cum unitatem Ecclesiae adversus utrumque tueretur; [Col. 0083] sive cum Baptisma extra Ecclesiam nullum et irritum esse pugnaret. In tertio libro nonnulla depromit Scripturae testimonia adversus haereticos et schismaticos, sed multo fuisset uberior et vehementior si in ipso incendio atque inter motus ab haereticis excitatos scripsisset. Quinetiam quod ait lib. III, cap. 28, »Non posse in Ecclesia remitti ei qui in Deum deliquerit,« id, etsi non incommode explanatum fuisse spero in praefatione cap. 9, animum tamen significat minus attentum ad commotam a Novatiano controversiam. Observat Fellus nec Scripturae testimonia his in libris eodem modo citari ac in aliis, nec Scripturae libros iisdem nominibus designari; ex quo scriptos esse confirmat ante alia Cypriani opera. Inscripti sunt Quirino, quem filium appellat Cyprianus, cujusque rogatu Scripturae testimonia ad certa quaedam capita revocavit, nihil de suo apponens praeter titulos et praefationes primo et tertio libro praemissas. Hos autem libros qui Cypriano abjudicant, aut saltem tertium ab Erasmo in lucem editum, hi refelluntur in prima Baluzii ad hos libros observatione, quam operae pretium est legere.

In presbyteri gradu non diu mansit Cyprianus, sed paulo post, ut ex Pontii testimonio perspicitur, mortuo episcopo Carthaginensi sufficitur »judicio Dei et plebis favore.« Non tamen facile ab eo impetratum est ut tantum onus subiret, sed »cum in dilectionem ejus et honorem totus populus aspirante Domino prosiliret, humiliter ille secessit, antiquioribus cedens et indignum se titulo tanti honoris existimans.« Sed, cum populi studia illius necesse magis accenderentur, et fores domus copiosa fraternitas obsideret, ac per omnes aditus sollicita charitas circuiret, cedere conctus est divinae voluntati tot rebus manifestis significatae. Quamvis autem episcopatus invito et fugienti impositus fuerit, non defuerunt qui illius electioni, facta conjuratione, intercederent; inter quos quinque potissimum presbyteri nequitiam suam nobilitarunt. Exarsit plebis indignatio in obtrectatores Cypriani, ut patet ex Ep. XL; sed nihil praetermisit Cyprianus ut exulceratas mentes ad sanitatem revocaret, »amicissimos eos et inter necessarios computans, mirantibus multis,« ait Pontius. At quinque illi presbyteri conceptum venenum medullis aluerunt, quod post aliquot annos conflato schismate violenter erupit. Augustinus lib. II, de Bapt. c. 7, Agrippinum Cypriani praedecessorem vocat. Sed huic proxime non successit Cyprianus, tum quia in Ep. LXXIII ait multos jam annos esse et longam aetatem ex quo sub Agrippino decretum in concilio fuerat de rejiciendo haereticorum baptismo; tum quia in Epist. LV ut Fabianum Cornelii ita Donatum appellat antecessorem suum. Huic ergo, ut verisimillimum est, proxime successit.

Cyprianus in Epistola LV, anno 252 scripta, »plebi suae in episcopatu quadriennio jam probatum« se esse dicit. Ex quo eum ordinatum fuisse concludunt anno 248, qui de illius rebus gestis pertractarunt. Sed tamen, si rationes accuratius subducamus, non tam certa et explorata res est, quam eruditis illis viris [Col. 0084] videtur; ac fieri optime potuit ut initio anni 249 ordinatus, quatuor episcopatus annos numeraret in hac Epistola LV, quae scribi vix potuit ante julium mensem anni 252. Sic enim solet Cyprianus inchoatos annos pro integris numerare: tempus elapsum a mense januario aut februario anni 250 usque ad Pascha anni 251, biennium vocat in Ep. XL; similiter triennium interpretatur in Epist. LIII. Quare, si ordinatus fuisset circa Pascha anni 249, quadriennium numerare poterat mense julio anni 252; sed eum jam episcopum fuisse circa Pascha anni 249 perspicimus ex Epistola XXIV in secessu scripta, in qua ait se Saturo die Paschae lectionem semel atque iterum dedisse. Hoc enim Pascha cum referri non possit ad annum 250, aberat enim tunc Cyprianus, referri debet ad annum 249: sed forte, cum lectionem Saturo daret, recens erat ab Ordinatione, nec quidquam vetat cur eum ordinatum dicamus initio anni 249. Si tamen Ordinationem suscepit anno 248, quod fieri optime potuisse non inficior, certe non multo ante mensem julium suscepit. Quinquennium enim suo more, non quadriennium numerasset mense julio ineunte anni 252. si mense maio ordinatus fuisset anno 248.

Elapsum tempus ab initio episcopatus usque ad persecutionem Decii insumpsit Cyprianus in emendandis suorum moribus et disciplinae legibus tuendis. Ait enim in Epist. LV »in quiete disciplinae« serviisse. Cum maximam semper virginum curam gesserit, non incommode nonnulli ad initia episcopatus referunt librum de Habitu virginum. Alii haec verba, »has adhortamur affectione magis quam potestate,« presbyterum magis decere quam episcopum volunt; sed Pearsonius haec verba Cypriani modestiae attribuit; episcopalem auctoritatem vigere aliis in locis observat, velut cum ait Cyprianus: »Audite igitur, virgines, ut parentem; audite, quaeso, vos docentem pariter ac monentem.« Hunc librum rejicit Rigaltius post Decii persecutionem, hoc fretus argumento quod a Pontio recenseatur inter ea Cypriani opera quibus caruisset Ecclesia, nisi ethnicorum impetum Cyprianus prudenti secessu effugisset. Sed non vidit Rigaltius ipsum etiam librum ad Donatum a Pontio sic commemorari, quem tamen initio conversionis scriptum nemo negaverit. Unde patet Pontium Cypriani opera data occasione enumerare, non modo quae post secessum scripserat.

Circa idem tempus, id est ante persecutionem, scripta existimatur Epistola LXVI, quam Cyprianus scripsit »presbyteris et diaconibus et plebi Furnis consistentibus,« de quodam Geminio Victore, qui Geminium Faustinum presbyterum tutorem testamento suo nominaverat. Jubet observari Cyprianus quod ipsius antecessores episcopi jampridem statuerant, »ne quis frater excedens ad tutelam vel curam clericum nominaret, ac si quis hoc fecisset, non offerretur pro eo, nec sacrificium pro dormitione ejus celebraretur.« Deliberaverat ea de re Cyprianus cum collegis qui praesentes aderant, et compresbyteris qui assidebant. Saepe enim negotia episcopos Africanos [Col. 0085] Carthaginem trahebant, quibuscum episcopus Carthaginensis continuum veluti concilium habere poterat. Satis autem perspicitur, ut Pearsonius et Tillemontius observant, hanc epistolam in pace scriptam fuisse. Neque enim Geminius ille, saeviente persecutione, filiorum tutelam presbytero commisisset, quem dignitas et munus quo fungebatur in medium discrimen conjecisset. Verisimile est Geminium illum Faustinum, quem Victor tutorem nominaverat, postea ejusdem urbis factum esse episcopum. Adfuit enim concilio Carthaginensi, anno 256, Geminius Furnitanus.

Tres alias epistolas ante annum 250 scriptas pronuntiat Pearsonius, sexagesimam primam ad Euchratium de histrione quodam qui, etsi a theatro cessaverat, adhuc tamen artem suam docebat; sexagesimam secundam ad Pomponium de virginibus quae cum masculis, ex quibus unus erat diaconus, deprehensae in eodem lecto fuerant; sexagesimam quintam ad Rogatianum de quodam diacono qui ei contumelias et injurias fecerat, nec dignitatis nec senectutis habita ratione. Si scriptae sunt hae litterae initio episcopatus, necesse est ut jam tum summa fuerit Cypriani sapientiae existimatio, cum illius responsa episcopi undique peterent: sed fatendum nullam inesse his epistolis notam cur ad hoc tempus referantur. Crediderim potius Epistolam ad Rogatianum scriptam esse post motus a Novato ejusque gregalibus excitatos; ad hos enim videtur respicere Cyprianus cum ait: »Haec sunt enim initia haereticorum et ortus atque conatus schismaticorum male cogitantium, ut sibi placeant, ut praepositum superbo tumore contemnant. Sic de Ecclesia receditur, sic altare profanum foris collocatur, sic contra pacem Christi et ordinationem atque unitatem Dei rebellatur.«

Cypriani sapientia elucet in his litteris. In sexagesima prima declarat nec majestati divinae, nec evangelicae disciplinae congruere ut histrio communicet. Quod si enim penuria hanc artem exercere cogat, Ecclesiae sumptibus sustentari debere, modo tamen contentus sit frugalioribus cibis; aut si illic Ecclesia hos sumptus facere non possit, in suam cum invitat. In sexagesima secunda laudat Pomponium quod abstinuisset diaconum, qui cum virgine saepe manserat, sed et caeteros qui cum virginibus dormire consueverant. Auctor est ut inspiciantur virgines diligenter ab obstetricibus, et si virgines inventae fuerint, accepta communicatione in Ecclesiam admittantur, si tamen hactenus poenitentiam hujus illiciti concubitus egerint, et a se invicem recesserint. Minatur graviorem censuram si ad eosdem masculos reversae fuerint, aut si cum eisdem in una domo et sub eodem tecto simul habitaverint. Corruptis imponit poenitentiam plenam, ac eas, si obstinate perseverent, numquam in Ecclesiam admitti posse declarat. In sexagesima quinta laudat humilitatem Rogatiani quod, cum pro episcopatus vigore et cathedrae auctoritate poenas de diacono sumere posset, querelas ad se detulerit. Statuit oportere diaconum »agere audaciae suae poenitentiam, et honorem sacerdotis agnoscere,« [Col. 0086] et episcopo praeposito suo plena humilitate satisfacere. Hic facile perspicitur auctoritas Cypriani, non tam consilium dantis quam praecipientis et jubentis, tum ob sedis dignitatem, tum quia inito cum episcopis et presbyteris consilio responsa dabat. Nam Epistolae ad Pomponium et ad Rogatianum scriptae fuerunt non solum Cypriani nomine, sed etiam episcoporum quibuscum de propositis rebus deliberaverat. Nec mirum sane est si de gravioribus rebus cum episcopis consiliabatur, qui statuerat ab initio episcopatus sui nihil sine consilio cleri et consensu plebis privata sententia gerere. Ex his quae deinceps dicemus facile quisque perspiciet quanta fuerit Cypriani in hoc genere diligentia et sedulitas, sive clerici ordinandi essent, seu quid aliud majoris rei incipiendum. Laudat Pontius in illius episcopatu pietatem et vigorem, misericordiam et censuram, gravem vultum et laetum, nec severitatem tristem nec comitatem nimiam, aversum a superbia saeculari animum, sed tamen sine affectatis penuriae sordibus, summam denique in pauperes charitatem, quos catechumenus dilexerat.



V.---DE PERSECUTIONE DECII EJUSQUE INITIIS, AC DE MAGNO LAPSORUM ET CONFESSORUM NUMERO.

Electus in pace Cyprianus, ut ipse testatur Epist. LV, annum unum cui forte accedunt aliquot menses, in hoc rerum statu traduxit. Circa initium hujus anni 250, Novatus presbyter ob uxoris uterum calce percussum et partum abortione expressum, et alia scelera in judicium apud Cyprianum vocatus est; jamque aderat cognitionis dies, sed persecutio supervenit (Ep. XLIX). Jactitat se Pearsonius hoc presbyteri conjugati exemplo: sed tamen uxorem non duxit Novatus tum cum esset presbyter, nec si presbyter retinuit, idcirco Ecclesiae vetitum ex continentium numero presbyteros eligere.

Cypriani virtutibus latissimum campum aperuit persecutio Decii, de qua nobis pauca dicenda sunt, antequam res a Cypriano his molestissimis temporibus gestas persequamur. Decius, occisis crudeliter Philippis et imperio occupato, nihil prius sibi aut potius faciendum esse duxit, quam ut in christianam religionem, quae sub Philippis ac superioribus imperatoribus mirum in modum creverat, omnes imperii sui conatus converteret. Coepit itaque et suo in Philippos odio, et Romanarum superstitionum, quarum ruinis hanc religionem superstrui videbat, desiderio in Christianorum sanguine parentari.

Persecutionem simul cum imperio Decii coeptam fuisse discimus ex locuplete teste, Dionysio Alexandrino, qui defendendae et tuendae in hac persecutione Ecclesiae plurimas partes sustinuit. »Sed continuo,« inquit apud Euseb. (Hist. lib. VI, cap. 41), imperii illius erga nos benignissimi mutatio nobis nuntiata est, et gravissimus nobis minarum terror intentabatur. Jamque aderat edictum imperatoris, etc.« Idem testantur Lactantius in libro de Morte persec. c. 4, et Orosius lib. VI, c. 21. Quare, cum nullum exstet vestigium persecutionis ante mensem januarium [Col. 0087] anni 250, cujus mensis die vigesimo Fabianum papam Romae passum esse constat, non assentitur Tillemontius erudito Annalium Cyprianicarum auctori, qui Philippum mense Augusto anni 249 occisum esse, ac Decium mense julio exeunte purpuram sumpsisse existimat. Non immerito quidem statuitur Philippum utrumque periisse ante finem anni 249, nec septem annos imperasse, ut visum est Eusebio; quippe cum in Codice Justiniani (lib. IV, tit. 16), extet rescriptum sub Decii nomine datum XIV kal. nov., Aemiliano et Aquilino coss., videntur ergo jam tum Philippi periisse; sed id mense augusto contigisse non probatur: quinetiam citat Tillemontius ex Cod. Justiniani (l. VI, tit. 36) legem a Philippo datam idib. octobr. eodem Aemiliano consule, cui non sine errore collega assignatur Peregrinus.

Sed, quaecumque Decio tribuantur imperii initia, negari non potest persecutionem initio anni 250 saeviisse. Caruerunt primordia crudelitate tormentorum, non id quidem omnibus in locis, sed saltem Carthagine, ubi primo confessoribus non aliae inflictae sunt poenae, quam carcer, exilium; sed, paucis mensibus elapsis, nullum abfuit cruciatus genus. Sic Aurelius, ut ait Cyprianus Ep. XXXIII, sub »oculis ante paucorum, quando extorris fiebat, congressus est; at postea meruit et in foro congredi clariore virtute, ut post magistratus etiam proconsulem vinceret et post exilium tormenta superaret.« Existimat Tillemontius persecutionem citius Romae quam in Africa saeviisse, ac Moysen et Maximum, presbyteros Romanos, jam in carcerem conjectos fuisse cum persecutio in Africa incoepit, quamvis post Fabiani papae martyrium conjecti fuerint, ut habetur in Bucherii Pontificali. Non sane repugnat ut persecutio citius Romae quam in provinciis eruperit; sed tamen Cypriani verba quibus vir doctissimus nititur, non id omnino demonstrant, quod ipsi videtur, confessores Romanos ante in carcerem conjectos fuisse quam Carthaginenses, sed tantum cruciatus et tormenta prius Romae incoepisse quam Carthagine. Sic enim loquitur Cyprianus in Epistola XXV, ad Moysem et Maximum et alios confessores: »Vos enim primores et duces ad nostri temporis praelium facti coelestis militiae signa movistis; vos spiritale certamen, quod nunc geri Deus voluit, vestris virtutibus imbuistis; vos surgentis belli impetus primos immobili robore atque inconcussa stabilitate fregistis: inde initia felicia pugnandi orta sunt; inde vincendi auspicia coeperunt. Contigit hic per tormenta consummari martyria: sed qui in congressione praecedens exemplum virtutis fratribus factus est, cum martyribus in honore communis est. Coronas vestras manu sertas inde huc tradidistis et de poculo salutari fratribus tradidistis.« Negat Tillemontius ex his verbis sequi Moysen et Maximum Romae omnium primos confessos esse, quippe cum Fabianus ante martyr obierit quam isti in carcerem conjicerentur, sed tantum hanc eos laudem ante Carthaginenses retulisse. Sed tamen neminem excipit [Col. 0088] Cyprianus, ac confessores ad quos scribebat, »primores et duces ad nostri temporis praelium« signa movisse declarat. Multo ergo satius est haec de martyrum constantia in cruciatibus perferendis, ut tota verborum complexio postulat, accipere.

Causam persecutionis repetit Cyprianus, in libro de Lapsis, ex Christianorum peccatis, quorum antiquam pietatem longa pax adeo corruperat, ut in plerisque pecuniae fames, deliciarum amor, fraudes et rapinae, matrimonia cum infidelibus, perjuria, inimicitiae et maledicta merito culparentur. Plurimos etiam episcopos infecerat corruptela, in quibus Cyprianus, non modo saecularium rerum procurationes et per alienas provincias negotiationis questuosae nundinas, sed etiam fraudes et rapinas et usuras castigat. Usus est Deus ad tot malorum emendationem Decii persecutione, quae et bonorum pietatem et constantiam mirifice exercuit, et eorum qui nomine magis quam vita christiani erant, ignaviam et interiores animi labes nudavit. Hoc enim habuit singulare haec persecutio, ut omnes omnino Christianos comprehenderet, saltem Carthagine, nec quisquam ex ea nisi aut Christi confessor egregius, aut simulacrorum perfidus cultor, vel libellaticus discederet. Nam singulis explorandae fidei praefiniebantur dies, ut ait Cyprianus in libro de Lapsis, (p. 182), sicque non solum qui sese audacter sistebat, sed etiam qui »professus intra diem non est, et patrimonio derelicto secessit, christianum se esse confessus est.« Itaque nihil erat medium: vel vita pro Christo profundenda erat aut saltem patrimonium projiciendum, vel utrumque cum scelere retinendum. Idem evenisse Alexandriae perspicitur ex Dionysio Alexandrino, apud Euseb. Hist. (l. 6, cap. 41). Deplorant Romani confessores »multorum per totum pene orbem ruinas, et grande delictum per totum pene orbem incredibili vastatione grassatum« (Ep. XXVI). »Aspice totum orbem pene vastatum, inquit Clerus Romanus (Ep. XXXI), et ubique jacere dejectorum reliquias et ruinas. Deflet etiam Cyprianus Ep. VI, »infestam tempestatem,« quae ipsius plebem, maxima ex parte, »prostraverat, ac etiam cleri portionem perstrinxerat, quamvis serius clerici ceciderint. Non sine gravissimo dolore meminit in libro de Lapsis (p. 183), »ad prima statim verba minantis inimici, maximum fratrum numerum fidem suam prodidisse, nec prostratum esse persecutionis impetu, sed voluntario lapsu seipsum prostravisse. Non expectaverunt, inquit, saltem ut interrogati negarent, ut ascenderent apprehensi; ante aciem multi victi, sine congressione prostrati, nec hoc sibi reliquerunt, ut sacrificare idolis viderentur inviti; ultro ad forum currere, ad mortem sponte properare . . . . . Quid illi qui a magistratibus, vespera urgente, dilati sunt, quod ne eorum differretur interitus etiam rogaverunt? . . . Ac multis proprius interitus satis non fuit: hortamentis mutuis in exitium suum populus impulsus est, mors invicem lethali poculo propinata est.« Non omnium tamen lapsorum vita ante persecutionem illaudata fuit, testatur enim Cyprianus Ep. XXVII, [Col. 0089] nonnullos extitisse »de lapsis, humiles, et mites, et trementes et metuentes Deum, et qui in Ecclesia semper gloriose et granditer operati sunt, et opus suum Domino imputaverunt.« Magnum sane dedecus inussit nomini christiano tot hominum a Christi sacris ad daemonum aras currentium ignavia; sed alia ex parte, plurimum splendoris accessit non eorum solum fortitudine et constantia qui horrendos cruciatus et inaudita supplicia pro Christo superarunt, sed aliorum etiam innumerabilium prudenti fuga qui, cum opes suas projicere maluerint quam impiis jussis parere, inter confessores, Cypriano judice, numerantur. Quare, si numquam alias tanta lapsorum visa est multitudo, numquam etiam tantus confessorum extitit numerus: deinde vero, etsi persecutio ubique grassata est, non tamen ubique daemoni suae artes successerunt. Scribit enim Clerus Romanus Ep. III, ad clerum Carthaginensem, Romanam Ecclesiam stare fortem in fide, et quosdam tantum terrore compulsos ruisse. Illud etiam ad religionis laudem observandum est, paucissimos cecidisse episcopos, ac innumerabiles alios Ecclesiae navem inter horribiles procellas constanter gubernasse, et, pace reddita, sic lapsorum vulnera curasse, ut qui persecutioni Decii succubuerant, redintegrato certamine sub Gallo et Volusiano, vincerent, ut testatur auctor libri ad Novatianum haereticum.



VI.---IN QUO POSITUM EORUM DELICTUM QUI LIBELLATICI APPELLATI SUNT.

Saeviente Decii persecutione, visum est in Africa novum quoddam lapsorum genus qui Libellatici appellati sunt, et materiam eruditorum hominum conjecturis dederunt. Opinati sunt Rigaltius (in notis ad Epp. XIV, XXXI Cypr.) et Natalis Alexander, (tom. II, p. 635) Libellaticos dici eos qui, numerata judici pecunia, libellum securitatis accipiebant, sicque a se et impositam sacrificandi legem et intentatas reluctantibus poenas redimebant. Sed haec sententia sic sua sponte omnibus argumentis nuda et incomitata est, sic ab eruditis viris fracta et explosa, ut novam refellendi operam non desideret. Quis enim sibi persuadeat grande peccatum esse et poenitentia expiandum, quod Scripturae exemplis et Petri Alexandrini canone 12 comprobatum est, nec umquam inconcessum fuit nisi apud Montanistas, qui persecutionem fugere instar sceleris damnabant? Multae aliae de Libellaticis exstiterunt conjecturae, de quibus non ita facile sit dijudicare. Existimat auctor Annalium Cyprianicorum (p. 17) Libellaticos »actis publice habitis coram magistratibus Christum negasse.« S. Augustinus Libellaticos interpretatur eos »qui tempore persecutionis per libellos se thurificaturos professi erant« (lib. IV, de Bapt., n. 6). Negat Baronius (ad an. 253), Libellaticos inde dictos quod libellos dedissent, sed quod accepissent; at Christum ab illis negatum fuisse contendit. Dubitat Tillemontius (tom. I, not. 3 in persecutionem Decii) utrum libellos dederint an acceperint: dedisse et accepisse suspicatur, idemque sensisse probat eruditum auctorem libri de [Col. 0090] frequenti Communione. Multi alii Libellaticos ex datis libellis dictos existimant, velut Bosquetus (lib. III Eccles. Gallic. p. 132); nonnulli etiam in actis publicis subscripsisse volunt. Cum haec sententiarum varietas conjiciendi et investigandi libertatem relinquat, quid mihi videatur exponere non verebor. Existimo itaque Libellaticos nec voce nec scripto impie quidquam aut facturos promisisse, aut a se factum declarasse, sed idcirco vituperatos et justae poenitentiae addictos fuisse, quod securitatis libellos a magistratibus impetrassent ea lege et conditione, ut in actis publicis scriberetur eos sacrificasse et Christum negasse, quamvis neutrum commisissent.

In hoc positum esse Libellaticorum crimen inde perspicitur quod eorum fraus cum ea comparetur quam Eleazaro ministri regis proposuerant: »Ac ne quis vel libelli,« inquit Cyprianus in libro de Exhort. mart. (p. 271), »vel alicujus rei oblata sibi occasione qua fallat, amplectatur decipientium malum munus: nec Eleazarus tacendus est, etc.« Illud ergo admiserunt Libellatici quod Eleazarus admittere noluit, consenserunt ut sacrificasse dicerentur, egregio seni longe dissimiles. At, si voce pronuntiassent, vel scripto declarassent se sacrificasse et Christum negasse, ab ejusmodi facto dehortatus esset Cyprianus, ut ab aperta impietate, non ut a callida simulatione.

Idem perspicitur tum ex iis locis in quibus Libellaticorum culpa lenitur et quodammodo excusatur, tum etiam ex illis in quibus severius castigatur. Cum Libellaticis concessa pax in synodo Carthaginensi carperetur a Novatiani sectatoribus, sic factum synodi defendit Cyprianus Ep. LII, ad Antonianum: »Cum ergo inter ipsos qui sacrificaverunt,« inquit (p. 70), »multa sit diversitas, quae inclementia est et quam acerba duritia Libellaticos cum iis qui sacrificaverunt jungere, quando is cui libellos acceptus est, dicat: Ego prius legeram et episcopo tractante cognoveram non sacrificandum idolis, nec simulacra servum Dei adorare debere; et idcirco, ne hoc facerem quod non licebat, cum occasio libelli fuisset oblata, quem nec ipsum acciperem nisi ostensa fuisset occasio, ad magistratum vel veni, vel alio eunte mandavi, christianum me esse, sacrificare mihi non licere, ad aras diaboli me venire non posse, dare me ob hoc praemium ne quod non licet faciam. Nunc tamen etiam iste qui libello maculatus est, posteaquam nobis admonentibus didicit nec hoc se facere debuisse, etsi manus pura sit et os ejus feralis cibi contagia nulla polluerint, conscientiam tamen ejus esse pollutam, flet auditis nobis et lamentatur, et quod deliquerit nunc admonetur, et non tam crimine quam errore deceptus, quod jam de caetero instructus et paratus sit contestatur.« Ex his verbis perspicitur 1o Libellaticos non ex datis sed ex acceptis libellis nomen traxisse; 2o secreto confessos esse magistratui christianos se esse, ac totam rem ita attemperate tractatam, ut nec christianus impie quidquam dicere aut facere sibi videretur, nec judex in periculum veniret; 3o non manum Libellaticorum, non os fuisse [Col. 0091] pollutum, sed solam conscientiam, quia videlicet illis consciis fictum scelus in acta publica relatum fuerat. At si voce vel scripto testati essent se sacrificasse et Christum negasse, an eorum linguas et manus a seclere immunes et puras existimasset Cyprianus? 4e Denique, qui ex hac epistola concludunt duo fuisse Libellaticorum genera, quorum alii aliis multo gravius peccassent, ex eo refelluntur quod sibi maxime favere existimant. Tum cum enim observat Cyprianus »inter ipsos qui sacrificaverunt« multam esse diversitatem, non aliud inter Libellaticos discrimen ponit nisi quod alii ad magistratum venissent, alii mandassent alio eunte. Utrosque aeque peccasse non dubitat. Hinc utrisque eodem tempore concessa pax in concilio Carthaginensi, quod anno 251 post Pascha habitum est. Quo quidem in concilio cum episcopi rationes omnes accuratissime subduxerint, ut in hac Epistola LII testatur Cyprianus, non eodem modo cum omnibus Libellaticis egissent si insignis inter eos varietas fuisset. Quid autem utrique Libellatici peccaverint, et qui per se et qui per alios cum magistratu egerant, non exprimit Cyprianus; notissima enim res erat Antoniano; sed illud saltem ex ejus verbis constat tale peccatum fuisse, ut ne peccasse quidem sibi viderentur. At incredibile prorsus est Christianos optimis morum praeceptis imbutos adeo caecutiisse, ut se sine scelere pronuntiare, aut scribere posse crederent: Ego diis sacrificavi, ego Christum negavi; nec nisi admoniti a Cypriano discerent hoc se facere non debuisse. Tam aperta est ejusmodi facinoris impietas, ut neminem prorsus latere potuerit, nisi qui omnem religionis sensum exuisset.

Clerus Romanus, Epist. inter Cyprianicas XXXI, Libellaticorum culpam non molli brachio castigat, nec tamen aliud quidquam indicat quam quod modo observavimus: »Hoc nos non falso dicere,« inquit, »superiores nostrae litterae probaverunt, in quibus vobis sententiam nostram dilucida expositione protulimus, et adversus eos qui seipsos infideles illicita nefariorum libellorum professione prodiderant, quasi evasuri irretientes illos diaboli laqueos viderentur, quo non minus quam si ad nefarias aras accessissent hoc ipso quod ipsum contestati fuerant, tenerentur; sed etiam adversus illos qui acta fecissent, licet praesentes cum fierent non adfuissent, cum praesentiam suam utique ut sic scriberentur mandando fecissent. Non enim immunis a scelere qui ut fieret imperavit, nec est alienus a crimine cujus consensu licet non a se admissum crimen, tamen publice legitur. Et cum totum fidei sacramentum in confessione Christi nominis intelligatur esse digestum, qui fallaces in excusatione praestigias quaerit, negavit, et qui vult videri propositis adversus Evangelium vel edictis vel legibus satisfecisse, hoc ipso jam paruit quod videri paruisse se voluit.« Gemellus sane hic locus est alteri ex Epistola ad Antonianum deprompto, quamvis alter in summam lenitatem, alter in summam severitatem inclinet. Testatur Clerus Romanus Libellaticos sic animo affectos fuisse, ut diaboli laqueos evasuri [Col. 0092] sibi viderentur; quod profecto Christianis in mentem non venisset, si impie quidquam aut voce prolocuti fuissent, aut scripto testati. Clerus Romanus duo distinguit Libellaticorum genera, ut in Epistola ad Antonianum, eorum qui in scribendo adfuerant, et eorum qui ne adesse quidem ausi fuerant aut potuerant. Utrique pariter culpantur, quia postremi licet »praesentes, cum acta fierent, non adfuissent, praesentiam suam utique ut sic scriberentur mandando fecissent.« Porro de iis qui in scribendo non aderant nemo dixerit eos libellum dedisse, aut verbo impie quidquam declarasse. In hoc tantum vituperantur quod imperassent ut acta fierent, quod eorum »consensu licet non a se admissum crimen tamen publice« legeretur; »quod fallaces in excusatione praestigias« quaesiissent; quod voluissent »videri propositis adversus Evangelium vel edictis vel legibus satisfecisse.« Ergo qui adfuerant, cum in eadem prorsus causa sint, nihil aliud commisere nisi ut fictum scelus in acta publica ipsis videntibus referretur. Quamobrem, cum ait Clerus Romanus eos »non minus quam si ad nefarias aras accessissent, hoc ipso quod ipsum contestati fuerant« teneri; id non ita accipiendum quasi voce pronuntiassent se ad aras accessisse, sed quod consensissent ut sceleris non commissi publicum tamen testimonium exstaret. Simili sensu idem Clerus eos acta fecisse dicit qui »praesentes, cum acta flerent,« non adfuerant. Eodem modo accipiendum quod de Martiali dicitur in Epist. LXVIII (pag. 119), tum etiam illud ex libro de Lapsis (p. 190), »nec sibi quominus agant poenitentiam blandiantur qui, etsi nefandis sacrificiis manus non contaminaverunt, libellis tamen conscientiam polluerunt. Et illa professio denegantis contestatio est christiani quod fuerat abnegantis. Fecisse se dixit quidquid alius faciendo commisit.« Non discrepat hic locus sententiae Cleri Romani adversus eos »qui seipsos infideles illicita nefariorum libellorum professione prodiderant.« Dixit Libellaticus fecisse se quidquid alius faciendo commisit, non quod voce pronuntiaret se negasse et sacrificasse, nam dicebat judici christianum se esse et sacrificare, ad aras diaboli venire non posse, ut legimus in Epist. LII; sed quia illa libelli professio hominis est quodammodo negantis. Sic enim, antiquis editionibus et octo codicibus mss. inspectis, hunc locum legendum deprehendi: »et illa professio est denegantis, contestatio est christiani quod fuerat abnegantis,« eodem videlicet sensu quo Clerus Romanus ait eum negasse qui fallaces in excusatione praestigias quaerit, et qui vult videri edictis satisfecisse, hoc ipso jam paruisse.

Quod autem spectat ad libellos a judicibus datos, idem in illis scriptum fuisse non videtur ac in actis publicis. Gravius enim fuisset Libellaticorum peccatorum si, praeter testimonium actis publicis consignatum, ejusmodi libellos servassent et oblata occasione ostendissent; quod quidem illis nec a Cypriano nec a Clero Romano objectum fuit. Rationum momentis hactenus adhibitis unum adjiciam: morem non fuisse [Col. 0093] ut qui fidem negabant, id scripto consignarent, sed tantum in acta referebatur. Aliter sentiunt Baronius (ad an. 304) et Tillemontius (tom. V, p. 451), ac locum proferunt ex Actis sanctarum martyrum Agapes, Chioniae et Irenes, quae »jussae Christi negationem scriptam profiteri« dicuntur. Sed scripta illa negatio, graece (sic enim graecum contextum habuisse existimo), nihil aliud est quam negatio actis consignata. Sic apud Euseb. (lib. XI Hist., cap. 5) mulieres quaedam coactae fuerunt a duce »dictis ad acta testimoniis fateri« se Christianas fuisse, et flagitiorum quae a Christianis gererentur conscias esse. Messaliani apud Photium (Cod. 52) dicuntur convicti fuisse , id est, »dictis ad acta testimoniis,« quod ad errores suos rediissent. Hinc Basilius (l. I de Baptismo, cap. 3) vocat promissiones quibus in Baptismo obstringimur, , »veluti quamdam ad acta professionem.« Unde etiam Optatus (lib. II, n. 34): »Fides credentium et professio quae apud acta conficitur Angelorum.«

Libellorum crimen, etsi famam ac nomen in Africa potissimum habuit, non tamen aliis provinciis ignotum fuit: nam Romae S. Cornelius a nefariis schismaticis in hoc crimen vocatus; ejusdem in Hispania convicti Basilides et Martialis episcopi. Quinetiam in Aegypto sub Petro Alexandrino occurrit Libellaticorum genus quoddam, sed haud scio Africanis diversum. Petrus Alexandrinus (Can. 5) poenitentiae sex mensium addicit eos qui simularunt, sicut et David, , , , »vel ut altaria pertranseuntes, vel ut chirographum dantes, vel ut ethnicos pro se immittentes.« Fatetur Petrus ejusmodi homines non aperte impietatem prae se tulisse, : ubi legendum videtur . Zonaras sic interpretatur illud chirographum, , »pacti sunt se immolaturos.« Sed haec promissio an apertae impietatis specie caruisset? Credere malim ejusmodi homines, itidem ut Libellaticos in Africa, aliquam a judicibus accepisse conditionem, quae et tuta judici et Christiano non aperte impia videretur. Nihil dicam de alio Libellaticorum genere, quod Baronius (ad an. 253), perspicere sibi visus est in epistola Plinii ad Trajanum, ex qua profert haec verba: »Propositus est libellus sine auctore multorum nomina continens, qui negarent se esse Christianos aut fuisse, etc.« Sed non animadvertit Baronius hunc libellum non a Christianis oblatum fuisse, sed ab aliquo nomen suum celante, et multos nominatim ut Christianos designante qui tamen negaverunt se esse aut fuisse Christianos. Hinc Trajanus Plinio respondens ait: »Sine auctore vero propositi libelli nullo crimine locum habere debent, nam et pessimi exempli, nec nostri saeculi est.«



VII.---CYPRIANUS SECEDIT IN PERSECUTIONE JUSTISSIMIS DE CAUSIS.

Edictum Decii ut in Africam perlatum est, statim populi clamoribus exagitatus Cyprianus et ad leonem [Col. 0094] postulatus, prudenti receptu furorem impiorum declinavit, cum coronam suam in aliud tempus differri mallet, quam praesentia sua novas faces incendio persecutionis admoveri. Non semel quaesitus est, sed saepe alias in absentem popularis furor exarsit. Testatur Pontius eum »suffragiis saepe repetitis ad leonem« postulatum, ac »proscriptionis gloriam consecutum esse.« Idem de se ipse narrat »toties flagitatum et quaesitum« (Epist. VI). »Toties ad leonem petitum in circo, in amphitheatro,« atque etiam proscriptum se fuisse »applicito et adjuncto episcopatus sui nomine« (Epist. LV). »Cum publice legeretur: Si quis tenet vel possidet de bonis Caecilii Cypriani episcopi Christianorum (Epist., LXIX).« Quonam se receperit nescimus; sed presbyteri et diaconi Romani, iniquis sermonibus decepti, parum aeque de illius secessu judicarunt antequam ab ipso de tota re certiores fierent. Vix dubium est quin eum nonnulli alii reprehenderint; neque enim illius factum tanto studio defendisset Pontius si probatum omnibus et purgatum fuisset. Forte vituperandi haec ansa olim arrepta est, vel etiam hodie arripiatur, si quis censoris partes sibi arroget; quod ipso absente maxima pars fidelium turpiter ceciderit, constantior in fide, aut saltem ad horrendum scelus tardior futura si episcopi sui liberrimam confessionem audiisset, aut praeclaram pro Christo mortem spectasset.

Sed, ut a Cypriano reprehensionem omnem propulsemus in ejusmodi consilio, quo duo alii praestantissimi viri, Gregorius Thaumaturgus et Dionysius Alexandrinus eodem tempore utebantur, observandum est 1o cum communi Evangelii praecepto paruisse, quod tum maxime observare debuit cum in ipsius potissimum nomen persecutio erumperet, ac periculum esset ne furorem gentilium in plebem suam praesens accenderet. 2o Singulari modo admonitus a Deo fuit ut discederet: »Dicata enim in omnibus Deo mens,« inquit Pontius, »et fides divinis admonitionibus mancipata credidit se, nisi Domino latebram tunc jubenti paruisset, etiam ipsa passione peccare.« Tuetur se Cyprianus Evangelii praecepto in epistola quam ad Clerum Romanum scripsit purgandi sui causa; sed in alia epistola, nempe decima, declarat jussisse Dominum ut secederet. 3o Maximus ille fratrum numerus qui absente Cypriano cecidit, non tormentis et cruciatibus Christum negare coactus est, »sed ad prima statim verba minantis inimici fidem suam prodidit,« ut in libro de Lapsis legitimus. Sic animo affectis melius consulere non poterat Cyprianus, quam si eos ad recedendum exemplo suo hortaretur, 4o Observat Pontius divino consilio servatum esse Cyprianum, qui, cum Ecclesia maximam cladem accepisset persecutione Decii, »posset saucios homines et varia expungentis inimici arte jaculatos, adhibita medicinae coelestis medela, pro qualitate vulneris vel secare interim vel fovere.« Rem exitus comprobavit. Testatur enim auctor libri ad Novatianum haereticum »illos qui prima acie,« id est »Deciana persecutione vulnerati fuerunt, hos postea, id [Col. 0095] est secundo praelio, ita fortiter perseverasse ut, contemnentes edicta saecularium principum, hoc invictum haberent, quod et non metuerunt exemplo boni pastoris animam suam tradere et sanguinem fundere, nec ullam insanientis tyranni saevitiam recusare.« 5o Denique sic corpore abfuit Cyprianus, ut animo et sollicitudine omnibus rebus interesset, nec ullas episcopi partes praetermitteret. Discedens omnibus rebus providerat, pecuniam apud clericos distribuerat, »ut haberent plures unde ad necessitates et pressuras singulorum operari possint (Epist. V).« Videtur in secessu assidue sacrificia obtulisse, ministrante Victore diacono, qui eum cum aliis nonnullis comitatus fuerat (Epp. V, XXXVII). Aderant interdum plures episcopi, et una cum Cypriano Aurelium et Celerinum ordinaverunt, ut patet ex Epp. XXXIII et XXXIV. Quinetiam de sacrificiis suis sic loquitur, ut frequentem populum congregasse videatur. Ait enim in Epistola XVI, quae est ad confessores Romanos: »Et nos quidem, vestri diebus ac noctibus memores, et quando in sacrificiis precem cum pluribus facimus, et cum in secessu privatis precibus oramus, coronis ac laudibus vestris plenam a Domino faventiam postulamus.« Cum autem Ecclesiae curam presbyteris et diaconis commisisset, ac praeterea, ut ipsius verbis utar ex Ep. XXXVIII, pro se vicarios misisset duos episcopos, Caldonium et Herculanum, quibus adjunxerat Rogatianum et Numidicum presbyteros, de omnibus ad eum referebatur, nec quidquam ab eo omissum quod quidem ad pauperes sublevandos, ad confessores cohortandos ac interdum etiam castigandos, ad lapsorum ruinas reparandas, ad disciplinae observationem et Ecclesiae pacificationem pertineret. Sed, quia litteras illius in secessu scriptas alii aliter ordinant, non perfunctorie nobis examinanda res est.



VIII.---DE LITTERIS CLERI ROMANI CARTHAGINEM MISSIS, POSTQUAM CYPRIANUM SECESSISSE NUNTIATUM EST.

Presbyteri et diaconi Romani, ad quos, mortuo Fabiano, rerum administrandarum summa redierat, ex Clementio, sive, ut vocat Baluzius, Crementio subdiacono Carthaginensi de Cypriani secessu didicerunt. Cumque res »minus simpliciter et minus fideliter,« ut ait Cyprianus Epist. XV, fuisset nuntiata sive ab hoc subdiacono, sive ab aliis (hunc enim non accusat Cyprianus), duas epistolas per eumdem Crementium Carthaginem miserunt, alteram ad Cyprianum de morte Fabiam, quae quidem ad nos pervenit, alteram ad ipsius clerum; quamquam ait Cyprianus, »nec quis scripserit, nec ad quos scriptum sit significanter expressum« fuisse. In hac epistola, quae tertio loco apud Pamelium volvitur, etsi nihil nominatim de Cypriano nisi honorifice dicitur, sic tamen de illius secessu loquuntur, ut illum minime probent: sic de bonorum pastorum notis disserunt, quasi eas desiderent in Cypriano; sic denique gregis custodiam clero Carthaginensi commendant, quasi vidua esset episcopo ecclesia. Illud etiam Cypriano molestum esse poterat quod clerum Carthaginensem Romani [Col. 0096] rogarent ut harum litterarum exemplum ad quoscumque posset transmitteret per idoneas occasiones, vel suas faceret.

Has Cleri Romani litteras circa mensem maium collocat Tillemontius; sed verisimile non fit Romanos de morte Fabii, qui die vigesima januarii martyr obiit, tam sero Cyprianum fecisse certiorem. Etiamsi persecutio facultatem hujus rei praeclusisset, ut conjicit Tillemontius, nimium tamen intercedebat commercii Romam inter et Carthaginem, quam ut de tam insigni eventu per quatuor menses »rumor incertus esset et opinio dubia nutaret,« ut ait Cyprianus Ep. IV. Deinde vero ex epistola Celerini ad Lucianum (inter Cyprianicas XXI) discimus sexaginta quinque fessores Romam Carthagine venisse paulo post Pascha aut forte etiam ante Pascha, quod hoc anno incidit in diem 7 april. ex cyclo Victorii, aut. 31, mart. ex cyclo Hyppoliti. Indicat tamen Clerus Romanus in litteris de quibus nunc agimus, neminem Carthagine venisse ex quo de secessu Cypriani certior fieri posset, praeter Clementium subdiaconum. Multo ergo probabilius est hanc epistolam mense martio allatam fuisse.

Sed objicit Tillemontius Cyprianum in Epistola XV, quam aestate scriptam fuisse constat, sic de his Cleri Romani litteris loqui, ut eas nuper missas esse dicat. Quaerit deinde cur, cum Cyprianus his litteris statim responderit, Romani tam sero rescripserint: nondum enim id fecerant cum Epistolam XV scriberet Cyprianus. Nihil probat illud, »nuper,« quod pro varia rei considerandae ratione variam habet sententiam. Cyprianus in Ep. LXV, quoddam antecessorum suorum decretum jampridem ac nuper factum esse dicit. Potuit ergo dicere nuper se accepisse epistolam ante quatuor menses acceptam, cum praesertim nulla alia per totum illud tempus epistola venisset. Facilis et expedita ratio est cur Romani nondum Cypriano respondissent mense julio; nondum enim suspiciones deposuerant adhuc patebant eorum aures iniquis sermonibus, ut videre est initio Epistolae XV. Quamobrem non respondere statuerant; hinc litteras mense julio non ipsi Cypriano, sed ejus clero inscripserunt; quamvis minime dubium sit quin primam Cypriani epistolam accepissent, etiamsi ante mensem maium scripta non fuisset.



IX.---DE PRIMA CYPRIANI ROMANORUM LITTERIS RESPONSIONE.---DE TREDECIM LITTERIS ANTE SECUNDAM RESPONSIONEM SCRIPTIS ET SIMUL CUM ILLA ROMAM PERLATIS, EX QUIBUS MULTAS DESIDERARI OSTENDITUR.

Primis litteris Cleri Romani statim respondit Cyprianus, et de glorioso Fabiani exitu gratulatus est, de quo antea rumor incertus erat. Quod autem spectat ad alteras ad clerum Carthaginensem scriptas, rem prudenter tractandam esse judicavit. Cum animadvertisset in his litteris, »nec quis scripserit, nec ad quos scriptum sit, significanter expressum« esse, cumque eum »in iisdem litteris et scriptura et sensus et chartae ipsae quoque moverent, ne quid ex vero vel subtractum esset »vel immutatum, eamdem ad [Col. 0097] illos epistolam authenticam« remisit, »ut recognoscerent an ipsa esset quam Clementio hypodiacono perferendam« dederant (Ep. IV). At, ubi veram epistolam esse comperit, non expectato Romanorum responso, iterum scripsit purgandi sui causa, et actionum suarum rationem sedato corde exposuit, missis etiam ad eos tredecim litteris, quae ab ipso variis de rebus, ex quo secesserat, scriptae, nullam prorsus negligentiae suspicionem relinquebant. Sic autem has litteras recenset Cyprianus: »Et quid egerim,« inquit in Ep. XV? »loquuntur vobis epistolae pro temporibus emissae numero tredecim quas ad vos transmisi, in quibus nec clero consilium, nec confessoribus exhortatio, nec extorribus, quando oportuit, objurgatio, nec universae fraternitati ad deprecandam Dei, misericordiam allocutio et persuasio nostra defuit, quantum secundum legem fidei et timorem Dei, Domino suggerente, nostra mediocritas potuit eniti. Posteaquam vero et tormenta venerunt, sive jam tortis fratribus nostris, sive adhuc ut torquerentur inclusis, ad corroborandos et confortandos eos noster sermo penetravit. Item . . . . . litteras feci quibus martyres et confessores consilio meo quantum possem ad Dominica praecepta revocarem. Item presbyteris et diaconis non defuit sacerdotii vigor . . . . . Plebi quoque ipsi, quantum potuimus, animum composuimus . . : de hoc etiam bis ad clerum litteras feci, etc.« Permagni est momenti tredecim illas litteras secernere inter Cyprianicas, ac utrum omnes extent, an nonnullae perierint investigare. Nullam prorsus desiderari patitur Pearsonius; sed, praeter Epistolam quintam ad clerum, nonam ad confessores et quinque alias de Lapsis, nempe X, XI, XII, XIII, XIV, quae verbis Cypriani modo citatis accurate respondent, Epistolas LXXXI, XXXVII, XXXVI, VIII, VII, VI inter tredecim illas numerat quae Romam missae fuerunt. Contra Tillemontius quatuor Epistolas ex illis tredecim quae Romam missae sunt, periisse contendit; ac Epistolas VIII, VII, VI, XXXVI serius scriptas esse putat, nempe hoc anno 250 exeunte. Quamvis molesta sit hominibus eruditis epistolarum Cypriani jactura, cogar tamen eorum desiderium augere. Assentior enim Tillemontio de Epistolis VIII, VII, VI, XXXVI; at de octogesima prima et trigesima septima nec ipsi nec Pearsonio assentiri possum eas hoc tempore scriptas et Romam missas fuisse. Itaque ex Epistolis tredecim Romam missis, septem tantum mihi videntur superesse.

Illud 1o notatum velim in testimonio Cypriani quod modo retulimus, undecim tantum epistolas designari, quamvis tredecim missae dicantur. Nam, cum unam ad martyres post tormenta, et quinque alias de lapsis scriptas nominatim commemoret, necesse est ut septem aliae his verbis comprehendantur: »Nec clero consilium, nec confessoribus exhortatio, nec extorribus quando oportuit objurgatio, nec universae fraternitati ad deprecandam Dei misericordiam allocutio et persuasio nostra defuit.« 2o Ex his patet conjecturarum operam et oleum eos perdere qui tredecim illas litteras sibi videntur inter Cyprianicas deprehendisse. [Col. 0098] Ubinam enim septem epistolas reperient quae his Cypriani verbis respondeant? ubi illae litterae quas se ad presbyteros et diaconos »frequenter« scripsisse testatur in Ep. XXXVII, ut martyrum et confessorum curam illis commendaret? Una tantum extat ante trigesimam septimam, nempe quinta. Nullam prorsus habemus extorribus scriptam objurgandi causa, nullam »universae fraternitati ad deprecandam Dei misericordiam.« Sed haec expressiora et planiora fient ex his quae de Epistolis VIII, VII, VI, XXXVI, dicenda sunt; nam de trigesima septima in capite sequenti agemus, de octogesima prima cum ad persecutionem Galli et Volusiani venerimus.

Dubium esse non potest quin hae quatuor epistolae scriptae fuerint, ut observat Tillemontius, cum spes appropinquantis pacis Cyprianum recreasset. In septima hortatur confessores ut magis ac magis proficiant in Domino; »ut cum pro sua misericordia pacem fecerit, quam se facturum repromittit,« novi et pene mutati ad Ecclesiam revertantur. In octava audivisse se narrat in visione divinitus oblata: »Dic illi securus sit, quia pax ventura est; sed quod interim morula est, supersunt adhuc aliqui qui probentur.« In sexta autem et trigesima sexta hac una re reditum suum interpellari testatur, quod metuat ne auctor sit rumpendae pacis. Sed Pearsonius, ut se hac difficultate exsolvat, comminiscitur: »Proconsulem, circa hoc tempus, martyrum sanguine satiatum, Carthaginem reliquisse, et ab hoc illius discessu persecutionem multo mitius in dies per magistratus Carthagine exercitam fuisse; nam post haec tempora ut de proconsule, ita de tormentis aut vexatione in carcere nullam mentionem fieri.« Sed notandum 1o in epistolis quas Romam missas fuisse constat, quasque Pearsonius post illas collocat, nullum omnino pacis appropinquantis extare vestigium. »Acies adhuc geritur,« inquit Cyprianus in Epist. XIV, »et agon quotidie celebratur.« In Epist. XXV, ad Moysen et alios confessores Romanos, quam Pearsonius mense augusto ineunte scriptam putat, sic legitur in editione Oxoniensi: »Contingit hic per tormenta martyria celebrari.« In Epistola Luciani ad Celerinum, quae scripta est post mensem maium, ac aestate jam incoepta, perspici potest quid martyres ante paucos dies passi fuissent »cum fame et siti, sed et ignis vapore« cruciarentur. Ac generatim in omnibus illis epistolis quae de lapsis loquuntur, nulla pacis mentio non modo jam concessae, ut videtur Pearsonio, sed ne appropinquantis quidem. Lapsorum causam in reditum suum integram servari jubet Cyprianus, ac necesse esse statuit ut Ecclesia pacem accipiat a Domino antequam lapsis pacem concedat. At nusquam indicat se de persecutionis fine divinitus cognovisse, quamvis ea res maxima apposita fuisset ad placandos lapsorum animos, qui se in longum tempus differri moleste ferebant. 2o Ex epistola VIII perspicitur persecutionem diu saeviisse: »Quod si duo unanimes tantum possunt, inquit, quid si unanimitas apud omnes esset? Quod si, secundum [Col. 0099] pacem quam nobis Dominus dedit, universis fratribus conveniret, jampridem de divina misericordia impetrassemus quod petimus, nec tamdiu in hoc salutis et fidei nostrae periculo fluctuaremus.« Non potuit ergo haec epistola scribi mense aprili anni 250. In eadem epistola haec leguntur: »Denique ad minimum famulum suum et in delectis licet plurimis constitutum, et dignatione ejus indignum, tamen ille pro sua circa nos bonitate mandare dignatus est: dic illi, inquit, securus sit, quia pax ventura est: sed quod interim morula est, supersunt adhuc aliqui qui probentur.« Si haec scripsit Cyprianus mense aprili anni 250, cur adhuc annum in secessu latuit ob persecutionem? cur in Epistola XXXIII, quam anno 250 exeunte scriptam esse constat, Aurelium ait auspicatum esse »pacem dum dedicat lectionem?« 3o Epistola VIII inscripta est presbyteris et diaconibus, eamque S. Augustinus (lib. IV de Bapt., c. 2), ad clerum scriptam fuisse testatur. Eam tamen Pearsonius respondere putat his Cypriani verbis: »Nec universae fraternitati ad deprecandam Dei misericordiam allocutio et persuasio nostra defuit.« Deinde vero epistola »universae fraternitati« scripta fuit ante tormenta, ut patet ex Epist. XV; at jam tormenta inflicta confessoribus fuisse testatur Cyprianus in eadem Epist. VIII. Idem dicendum de Epistola VII, in qua Cyprianus confessores pluribus hortatur ut confessionis gloriam laudabili vita tueantur, eorumque vitia non pauca reprehendit in his quod nonnulli extorres in patriam injussi rediissent. Inde ansam arripit Pearsonius ut probet Cyprianum de hac Epistola VII loqui cum objurgationem extorribus non defuisse dicit. At si hanc epistolam commemorasset Cyprianus in litteris ad Clerum Romanum, non illam ex uno aut altero verbo, quod veluti transiens dixit, sed ex totius epistolae consilio et proposito designasset. Ex hac autem Pearsonii opinione summa ordinis perturbatio inducta est in Epistolas Cypriani. In Epistola VII editionis Oxoniensis, quae est XXXVI apud Pamelium, metuit Cyprianus ne, si redeat, »auctor sit rumpendae pacis;« in Epistola autem XI edit. Oxon., quae est VIII Pam., tormenta confessoribus recens inflicta memorari existimat Pearsonius. In Epistolis XIII et XIV Oxon., quae sunt VII et VI Pam., martyres jam e carcere solutos esse perspicitur. At in Epist. XV Oxon., XI Pam., adhuc inclusi carcere tenentur.



X.---ORDO EPISTOLARUM CYPRIANI ANTE DECIMAM QUINTAM AD ROMANOS SCRIPTAM; AC PRIMO DE QUINTA ET NONA.---REFERENDA AD ALIUD TEMPUS TRIGESIMA SEPTIMA.

Eliminatis illis epistolis ex loco non suo, jam solutior erit et explicatior caeterarum ordo, tum illarum quae Romam missae fuerunt, tum quas postea Cyprianus ingravescente lapsorum tumultu, tum quas, spe pacis divino monitu ostensa, scripsit hoc anno 250 exeunte. Prima omnium in secessu scriptarum existimatur ea quae apud Pamelium et in editione Oxoniensi quintum locum sortitur. Respondet enim his [Col. 0100] verbis Epistolae XV: »Nec clero consilium defuit.« Pauperum curam clero commendat, ac petit »nihil illis desit, cum summa omnis quae redacta est, illic sit apud clericos distributa propter ejusmodi casus, ut haberent plures unde ad necessitates et pressuras singulorum operari possint.« Hortatur etiam, et invidiae declinandae causa, »non glomeratim nec per multitudinem simul junctam confessores« visantur, ac »presbyteri quoque qui illic apud confessores offerunt, singuli cum singulis diaconis per vices alternent.« Equidem facile dederim ex epistolis quas Romam Cyprianus misit purgandi sui causa, nullam hodie extare quae huic quintae praeponenda sit. Sed, quod Pearsonius et Fellus praetendunt primam omnium ac statim atque secessit Cyprianus, scriptam fuisse, id mihi persuadere non possum. Nam, cum Cyprianus, ut jam observavi, sigillatim non designet tredecim illas omnes litteras, cumque populi Carthaginensis casus, qui »ad prima verba minantis inimici« fidem ejuraverat, maximum dolorem Cypriano attulisset, vix dubium est quin clerum suum in tanta rerum difficultate consiliis suis firmaverit, eique aliquas litteras ante hanc quintam scripserit; aut saltem litteris, quas hujus molestiae accepto nuntio primum scripsit, aliqua tanti doloris significatio inesse debuit. Quare non crediderim hanc epistolam omnium primam fuisse scriptam; sed non dubium quin scripta sit cum »circa cleri incolumitatem omnia integra« essent, cum aliqua adhuc humanitas confessoribus exhiberetur, ac proinde antequam pars cleri Ecclesiam occultis molitionibus perturbaret aut edictis Decii pareret, imo ante tormenta confessoribus mense aprili inflicta, ante torridioris carceris tenebras quae in Epistola Luciani ad Celerinum memorantur. Scriptae etiam sunt ante eumdem mensem tres aliae litterae, »in quibus nec confessoribus exhortatio, nec extorribus quando oportuit objurgatio, nec universae fraternitati ad deprecandam Dei misericordiam allocutio et persuasio defuit.« Indicat Cyprianus scriptas fuisse ante tormenta, sed eas ad nos non pervenisse ostendimus.

Tormenta confessoribus inflicta esse mense aprili observant eruditi viri. Mappalicus in quaestione martyr occubuit die aprilis 17, ut martyrologia testantur, cum pridie acerrimos cruciatus pertulissset, inter quos dicebat proconsuli: »Videbis cras agonem.« Scripsit itaque Cyprianus hoc mense, ut verisimile est, exeunte Epistolam IX ad martyres et confessores, in qua eorum laudes plena manu extollit, eosque hortatur ut »istum beatissimum martyrem et alios participes ejusdem congressionis, et comites in fide stabiles, in dolore patientes, in quaestione victores« sectentur. Non dubium quin haec ipsa sit Epistola quam scripsisse se ait Cyprianus in Epist. XV, »postquam tormenta venerunt.«

Non multo post, id est mense maio, Pearsonius et Tillemontius post Baronium et Lombertum scriptam existimant Epistolam XXXVII, in qua Cyprianus presbyteris et diaconis pauperum curam commendat, [Col. 0101] et etiam atque etiam hortatur »ut corporibus etiam omnium qui, etsi torti non sunt in carcere, tamen glorioso exitu mortis excedunt, impertiatur et vigilantia et cura propensior, et dies eorum quibus excedunt« annotentur, »ut commemorationes eorum inter memorias martyrum celebrare« posset. Diligenter observanda sunt quae sequuntur: »Quamquam Tertullus, inquit, fidelissimus et devotissimus frater noster, pro caetera sollicitudine et cura sua quam fratribus in omni obsequio operationis impertit, qui nec illic circa corporum curam deest, scripserit et scribat ac significet mihi dies quibus in carcere beati fratres nostri ad immortalitatem gloriosae mortis exitu transeunt, et celebrantur hic a nobis oblationes et sacrificia ob commemorationes eorum, quae cito vobiscum Domino protegente celebrabimus.« Equidem, etsi tot hominum eruditorum auctoritate plurimum moveor, non tamen video cur mense maio, id est in maximo persecutionis incendio, haec Cyprianum scripsisse velint, cum ipse cito commemorationes martyrum cum clero suo celebraturum se nuntiet. Jam ergo refrigescens persecutio spem illi maturi reditus afferebat; et quae causae Tillemontium moverunt ut Epistolas VI, VII, VIII, XXXI rejiceret in finem anni 250, eaedem movere debuerunt ut de trigesima septima idem judicium ferret. Praeterea mense maio martyres horrendis cruciatibus torquebantur; sed, cum Epistola XXXVIII scriberetur, non jam per vulnera martyrii coronam acquirebant, sed, si qui in coelum evolarent, id moriendo in carcere sine tormentis assequebantur. At mense maio non morientium in carcere sine tormentis, sed vitam inter cruciatus profundentium annotandi dies fuissent et Cypriano nuntiandi. Multo ergo verisimilius est elucubratam fuisse hanc Epistolam XXXVI cum persecutio in dies demitigaretur, necdum tamen confessores e carcere soluti essent.



XI.---QUINQUE S. CYPRIANI LITTERAE DE LAPSIS.---FACINUS PRESBYTERORUM QUI COMMUNIONEM LAPSIS DEDERANT, NON DISSIMULAVIT.---NON SUSPENSIONEM SED EXCOMMUNICATIONEM ILLIS MINATUR.

Plurimum solatii percipiebat Cyprianus ex martyrum triumphis; sed hanc laetitiam contaminaverunt nefariae nonnullorum presbyterorum molitiones qui, cum ei ab initio episcopatus semper obstitissent, absenti gravissimas molestias exhibuerunt. Actae ab illis tragoediae materiam dedit antiqua et laudabilis consuetudo, quam ad perniciem multorum convertere conati sunt. Mos erat in Ecclesia ut lapsis qui libellos a martyribus impetrassent, aliquid de poenis canonicis episcoporum judicio remitteretur. Exagitat hoc institutum Tertullianus sub finem libri de Pudicitia, quod olim catholicus in libro ad Martyres laudaverat. Ejusmodi autem libellos non quilibet confessores dabant, sed ii qui capite damnati erant, aut saltem aliquos cruciatus perpessi fuerant. Hinc Celerinus in Ep. ad Lucianum rogat »ut quicumque [Col. 0102] prior« ex confessoribus »coronatus fuerit, Numeriae et Candidae peccatum remittant.« Quamobrem, cum Decii persecutionis initia cruciatibus carerent, nulli dabantur libelli, nemo ex lapsis subterfugiendae poenitentiae ansam habebat, frigebant cupidi novarum rerum presbyteri: at, postquam tormenta mense aprili inflicta sunt, et nonnulli ex confessoribus martyrio coronati, tum libelli prodiere, sed tamen debito honore et episcopi dignitati et legibus ecclesiasticis servato. Nam martyres ad Cyprianum litteras direxerunt, et petierunt »tunc desideria sua examinari, et pacem dari quando ipsa ante mater Ecclesia pacem de misericordia Domini prior sumpserit,« et Cyprianum »divina protectio« reducem »ad ecclesiam suam fecerit (Epist. X). Praeterea paucis dabantur libelli, ut perspicitur ex Ep. XXIII. Mappalicus martyr matri tantum, quae lapsa fuerat, domestica pietate commotus dederat; nulli prorsus Saturninus post tormenta adhuc in carcere constitutus; sed paulo post servari modus ac delectus desiit: »Nam Lucianus et ipse unus de confessoribus fide quidem calidus et virtute robustus:« ut ait ibidem Cyprianus, »sed minus Dominica lectione fundatus quaedam conatus est, imperiti jam pridem se vulgi auctorem constituens, ut manu ejus scripti libelli gregatim multis nomine Pauli darentur.« Atque haec faciebat »non tantum Paulo adhuc in carcere posito, sed et post ejus excessum, dicens hoc sibi ab illo mandatum. Aureli quoque, adolescentis tormenta perpessi, nomine libelli multi dati sunt ejusdem Luciani manu scripti, quod litteras ille non nosset.« Videtur idem Lucianus auctor fuisse libellorum quos in hanc sententiam scriptos fuisse audierat Cyprianus (Ep. XI). »Communicet ille cum suis.« Nonnullos alios notat Cyprianus »qui personas accipientes in beneficiis« martyrum aut gratificabantur, »aut illicitae negotiationis nundinas« aucupabantur.

Non ignorabat Cyprianus quinque presbyteros »fomenta quibusdam confessoribus et hortamenta« tribuere, »ne concordarent cum episcopo, ne ecclesiasticam disciplinam cum fide et quiete juxta praecepta dominica continerent (Ep. XL).« Sed tamen, cum tota res ad ipsius reditum integra servaretur, neque in hac libellorum licentia, lapsis quidquam ante Ecclesiae pacem et episcopi judicium promitteretur, dissimulabat et patientiam tenebat, quasi verecundum silentium proficeret ad quietem (Ep. X). Sed quinque presbyteri nec Evangelii, nec loci sui memores, nec futurum Domini judicium, nec praepositum sibi episcopum cogitantes, novum et sub antecessoribus Cypriani inauditum facinus ediderunt. Lapsis pacem et Eucharistiam dederant »ante actam poenitentiam, ante exomologesin gravissimi atque extremi delicti factam, ante manum ab episcopo et clero in poenitentiam impositam.« Tum vero Cyprianus intellexit dissimulandum non esse in re tanti momenti, ne ad periculum plebis pariter et suum taciturnitas nimia procederet. Quare, ut mali progressus supprimeret, tres epistolas de eodem oleo et opera scripsit, animi [Col. 0103] et doloris plenas: unam ad martyres et confessores, aliam ad presbyteros et diaconos, tertiam ad plebem. Hae litterae sunt apud Pamelium undecima, decima et duodecima: in unaquaque duae aliae commemorantur.

Martyres admonet »ut a quibus tam devote et fortiter servatur fides Domini, ab iisdem lex quoque et disciplina Domini reservetur.« Mirari se demonstrat quod non, ut olim fieri solebat, a presbyteris et diaconis regantur et erudiantur, sed potius a quibusdam presbyteris jura omnia pervertentibus piae eorum voluntates interpellentur. Hortatur ergo ut ipsi presbyteros doceant quae ex presbyteris eos audire oportuerat: praescribit ut, in dandis libellis antecessorum suorum vestigia sequentes, sollicite et caute petentium desideria ponderent, inspiciant et actum et opera et merita singulorum, ipsorum quoque delictorum genera et qualitates cogitent; denique quos ipsi vident, quos norunt, quorum poenitentiam satisfactioni proximam conspiciunt, designent nominatim libello, et sic ad episcopum fidei ac disciplinae congruentes litteras dirigant.

In Epistola ad clerum adhuc vehementius indignatur in presbyteros qui sanctum Domini corpus profanare ausi fuerant. Declarat, »si ultra in iisdem perseveraverint,« usurum se ea admonitione« qua illum uti Dominus jubebat, »ut interim prohibeantur offerre. Nam, praeter nocturnas visiones, per dies quoque« implebatur »Spiritu sancto puerorum innocens aetas, quae in exstasi videbat oculis et audiebat et loquebatur ea quibus« Cyprianum »Dominus monere et instituere« dignabatur. In Epistola ad plebem declarat nosse se plebis suae quietem pariter et timorem; nec dubitat quin lapsi in satisfactione Dei et deprecatione vigilarent, nisi illos quidam de presbyteris gratificantes decepissent. Hortatur ut ipsi singulos regant, et consilio ac moderatione sua secundum divina praecepta lapsorum animos temperent. Totam rem in reditum suum integram servari jubet, »ut, cum ad vos per Dei misericordiam, inquit, venerimus, convocati coepiscopi plures secundum Domini disciplinam et confessorum praesentiam et vestram quoque sententiam, beatorum martyrum litteras et desideria examinare possimus.«

Ex his Epistolae ad clerum, »diu patientiam meam tenui,« perspici potest tres illas epistolas ante junium mensem scriptas non fuisse. Sed minus belle Tillemontius existimat Cyprianum non solum libellorum licentiam, sed etiam Eucharistiae profanatae facinus diu patienter tulisse. Fucum fecerunt doctissimo viro haec Cypriani verba in Epist. LV (pag. 85): »Unum illud in quo non mea nec hominum sed Dei causa est, de eorum facinore non puto esse reticendum quod a primo statim persecutionis die, cum recentia delinquentium facinora ferverent, et sacrificiis nefandis non tantum diaboli altaria, sed adhuc manus ipsae lapsorum atque ora fumarent, communicare cum lapsis et poenitentiae agendae intercedere non destiterunt. Ex his concludit Tillemontius ab ipso illo [Col. 0104] die quo erupit persecutio, non defuisse qui lapsis Eucharistiam darent.

Nimium restricte Cyprianum doctissimus scriptor interpretatur. Illius verba nihil aliud sonant nisi presbyteros cum lapsis adhuc recenti eorum scelere communicasse. Revera, si consideretur tempus illis temporibus in poenitentia solitum impendi, dicere potuit Cyprianus sine absurda exaggeratione presbyteros cum lapsis »a primo statim persecutionis die« communicasse. Praeterea, cum lapsi non eodem omnes tempore deliquerint, sed alii citius, alii serius, fieri potuit ut multi perpaucis diebus post admissum scelus communionem ab improbis presbyteris acciperent. Sic interpretandi Cypriani necessitatem affert tota rerum gestarum series et junctura. Nam presbyteri ansam turbandi rapuere ex libellis martyrum, qui post tormenta dari coeperunt; et Cyprianus in Ep. XV, ut martyrum libellos post inflicta tormenta, ita etiam post ipsos libellos audaciam eorum commemorat »qui cum lapsis communicare jam coeperant.« Unde etiam patet recens omnino fuisse facinus presbyterorum. Idem testatur in Epist. XII, ad plebem: »Audio tamen, inquit, quosdam de presbyteris . . . jam cum lapsis communicare coepisse.« Sed, quod rem causamque maxime continet, declarat Cyprianus in Epistola ad clerum presbyterorum facinus ex eo genere esse quod ferri et dissimulari non possit: demonstrat se diu patientiam tenuisse; sed, cum quidam plebis tranquillitatem turbare conentur ac totum sibi vindicent, tacere ultra non oportere; dissimulasse se semper et pertulisse contumelias episcopatus, sed nunc dissimulandi locum non esse »quando decipitur fraternitas a quibusdam qui, dum sine ratione restituendae salutis plausibiles esse cupiunt, magis lapsis obsunt.«

Tillemontius merito Lombertum refellit, qui haec verba ejusdem Epistolae ad clerum, »ut interim prohibeantur offerre,« sic interpretatur quasi vetet interim Cyprianus ne presbyteri offerant nomina lapsorum. Contendit Tillemontius suspendi hos presbyteros, aut saltem suspensionis minas illis intentari, nec eos tamen deponi. Addit idem visum fuisse Baronio, et ante eum Pamelio, cujus observatio in editiones Priorii et Felli translata. Sed, quod pace tot hominum doctissimorum dixerim, Cyprianus his verbis, »ut interim prohibeantur offerre,« non suspensionem sed excommunicationem designat, neque hanc poenam in praesens tempus infligit, sed tantum minatur. Addit autem: »Acturi et apud nos et apud confessores ipsos et apud plebem universam causam suam cum Domino permittente in sinum matris Ecclesiae recolligi coeperimus; haec, inquam, addit, quia tunc deliberatus erat, non utrum essent deponendi necne hi presbyteri, ut placet Tillemontio, sed utrum eis esset reddenda necne communio, et qua conditione, qua poenitentiae lege reddenda, Cyprianum aliter interpretari non possum cum lego Epistolam XXVIII, in qua gratulatur presbyteris suis et diaconis, quod cum Gaio Diddensi ejusque diacono [Col. 0105] qui communionem lapsis dederant, communicare noluissent. Renovat in eadem epistola decretum suum, ut a communione sua arceatur quicumque ausus fuerit communicare cum lapsis. Sic etiam in Epist. LII (pag. 67), severitatem a se aliquando in lapsos adhibitam exponens, decrevisse se narrat ut, »si quis ante consilium nostrum,« inquit, »et ante sententiam de omnium consilio statutam, lapsis temere communicare voluisset, ipse a communione abstineretur.« Porro abstinere a communione non idem est ac suspendere, praesertim apud Cyprianum, qui hac voce excommunicationem designat, velut cum ait abstentum a se esse Felicissimum in Epist. XLVIII; Jovinum et Maximum ob nefanda sacrificia in concilio abstentos, Ep. LV; Novatianum per totum orbem a sacerdotibus Dei abstentum, Epist. LXVII. His ergo verbis, »ut interim prohibeantur offerre,« non solum sacerdotalis, sed etiam laica oblatio et communio auferenda denuntiatur. Illud etiam ex his quae diximus perspicitur hanc poenam non statim a Cypriano irrogatam fuisse, sed minas tantummodo, ut difficillimis temporibus ac summa prudentia egentibus, intentatas fuisse. Atque id etiam confirmat cum eximia Cypriani in tacendis presbyterorum nominibus lenitas, tum ab eo apposita conditio, »si ultra in iisdem perseveraverint.«

His litteris non respondit clerus; sed paulo post Cyprianus ad custodiam gregis semper attentus, cum videret sibi facultatem redeundi nondum esse, et jam aestatem coepisse, quod tempus infirmitatibus assiduis et gravibus infestatur, et lapsis et audientibus providendum existimavit. Scripsit itaque Epistolam XIII ad clerum, in qua edicit, ut lapsis libellos martyrum habentibus, si periculose aegrotaverint, apud presbyterum quemcumque praesentem, vel si presbyter repertus non fuerit, et urgere exitus coeperit, apud diaconum quoque exomologesin delicti sui facere liceat, modo tamen martyrum praerogativa apud Deum adjuvari possint. Caeteris, qui non acceperant libellos, sed mites et humiles poenitentiam agebant, futurum promittit ut illis quoque divino remedio consulatur. Similiter praescribit ut audientibus divinam gratiam implorantibus misericordia Domini non denegetur. Simili decreto lapsis consuluit in hac persecutione Dionysius Alexandrinus. Ipse enim testatur in Epistola ad Fabium Antiochenum se praecepisse »ut morituris, si peterent, et maxime si antea suppliciter postulassent, venia indulgeretur, quo bonae spei pleni ex hac vita migrarent« (Euseb. lib. VI, cap. 44). Discrimen ponit Dionysius inter eos qui poenitentiam urgente periculo petebant, et eos qui ante morbum petierant. Quamvis autem in hoc delectu habendo non tam videatur accuratus esse quam Cyprianus, qui nominatim requirit ut qui libellos a martyribus acceperant, eorum auxilio et praerogativa apud Dominum adjuvari possint, eamdem tamen utriusque sententiam esse crediderim; nec dubito quin Dionysius pacem non concessisset, si qui poenitentiam audacter [Col. 0106] detrectassent, id quod in Africa commissum a pluribus videmus.

Cum respondisset clerus huic epistolae (questus enim fuerat Cyprianus quod tot suis litteris nihil responderet), ac simul consuluisset de quibusdam immoderatis et communicationem accipiendam festinanter urgentibus, scribit Cyprianus Epistolam XIV, in qua confirmat quod proximis litteris statuerat de lapsis periculose aegrotantibus; vehementer autem refellit et castigat importunos illos pacis efflagitatores »Qui, si nimium properant, inquit, habent in sua potestate quod postulant, tempore ipso sibi plusquam postulant largiente. Acies adhuc geritur et agon quotidie celebratur. Si commissi vere et firmiter poenitet et fidei calor praevalet, qui differri non potest, potest coronari.« Videtur hac oratione Cyprianus lapsis concedere ut seipsos offerant judicibus; neque enim, si eos voluisset exspectare, dum dies illis diceretur, in eorum potestate esse quod postulant, dixisset. Erat sane vetitum ne quis se ultro offerret, idque declaravit Cyprianus coram Paterno proconsule; sed ejusmodi leges variis circumstantiis interdum cedunt. Multos enim videmus, velut apud Justinum in minore Apologia, et apud Eusebium lib. VIII, ultro judicem adortos esse, et ad confessionem invocatos venisse: in quibus si non vituperatur haec libertas, multo minus in lapsis semper vituperanda, quos par erat illatum nomini Christiano dedecus reparare, ac Christum ibi confiteri ubi turpiter negaverant. Laudes Ecclesiae Romanae plena manu Cyprianus in coelum tollit, Ep. LVII, quod prodeunte ad confitendum Cornelio, accurrerit properanter et venerit quisquis audivit, nec singuli milites, sed tota simul castra ad pugnam prodierint, omnisque Ecclesia Romana confessa sit, ac lapsi plurimi gloriosa confessione restituti.



XII.---DE EPISTOLA XV S. CYPRIANI ET PLURIBUS ALIIS PAULO POST NOVO TUMULTU EXORTO SCRIPTIS.

Tot rebus ad Ecclesiae pacificationem fortiter prudenterque gestis, scripsit Cyprianus Epist. XV ad Clerum Romanum, purgandi sui causa; nec aptius quidquam esse judicavit ad iniquas suspiciones repellendas, quam ut Romam mitteret quinque de lapsis litteras cum octo aliis pariter in secessu scriptis, ex quibus duas tantum superesse observavimus, nempe quintam ad clerum et nonam ad confessores. Mirifice autem elucet Cypriani charitas et animi moderatio in ad Romanos Epistola XV: nulla enim inest animi offensi significatio, nullae querelae; sed cur secesserit, quid egerit in secessu, breviter exponit; et pro summo suo unitatis studio declarat se in iis quae lapsis poenitentibus concessit, standum putasse et cum Romani Cleri sententia, ne actus noster, inquit, »qui adunatus esse et consentire circa omnia debet,« in aliquo discreparet.

Quinque litterae quas Cyprianus inter motus a lapsis excitatos scripserat, non solum Romanis, sed etiam ad plurimos episcopos missae fuerunt; jamque [Col. 0107] illi rescripserant Cypriano »se quoque in eodem consilio secundum catholicam fidem stare,« cum Cyprianus Caldonio episcopo respondit. Consuluerat eum Caldonius de nonnullis »qui, posteaquam sacrificaverunt, iterato tenti, extorres sunt facti;« inter quos erat mulier nomine Bona, quae cum tracta esset a marito ad sacrificandum, vel potius non ipsa sacrificasset, sed qui manus reluctantis tenebant; quibus ipsa dicebat: »Non feci, vos fecistis,« ipsa etiam facta est extorris. His pacem petentibus, quamvis non dubitaret Caldonius quin prius delictum abluissent, nihil tamen statuere voluit nisi Cypriani accederet auctoritas. Laudat Cyprianus illius prudentiam, ac respondet ejusmodi homines, »cum abluerint omne delictum, et maculam pristinam, assistente sibi Domino, potiore virtute deleverint, jacere ultra sub diabolo quasi prostratos non debere.« Mittit Caldonio »librum cum epistolis numero quinque.« Hunc librum Fellus interpretatur ipsum fasciculum quinque litterarum; Rigaltius et Baluzius intelligunt librum de Lapsis; sed si nondum erat compositus. Epistola Caldonii et responsio Cypriani decimum nonum et vigesimum locum tenent in ordine Pamelii.

Sanare debuerant exulceratas mentes litterae Cypriani, in quibus justam severitatem lenitas temperabat; sed Lucianus, incitantibus nefariis presbyteris, novum facinus edidit. Scripsit Cypriano omnium confessorum nomine »universis eos pacem dedisse, et hanc formam per Cyprianum aliis episcopis innotescere velle.« Quod autem addebat, »de quibus ratio constiterit quid post commissum egerint,« id ad invidiam Cypriano conflandam spectabat, ut ipse observat Epist. XXIII. Videtur etiam liberior quaedam admonitio contineri his verbis: »Optamus te cum sanctis martyribus pacem habere.« Ex hac Luciani Epistola, quae est XVII apud Pamelium, ortae seditiones, et in provincia Cypriani »per aliquot civitates in praepositos impetus per multitudinem factus, et pacem confestim sibi repraesentari coegerunt, territis et subactis praepositis« infirmioribus. In ipsa ecclesia Carthaginensi quidam turbulenti per hanc epistolam, veluti quibusdam facibus accensi, plus exarsere (Ep. XXIII). Scripsit ea de re Cyprianus ad clerum suum Epistolam XVII, in qua docet standum esse prioribus litteris suis; et quia dixerant confessores, »de quibus ratio apud te constiterit quid post commissum egerint,« inde concludit voluisse confessores ut lapsorum causae examinarentur, ac perinique facere qui tempus ad eam rem exspectare nolebant. Revera confessores, etsi rem ultra legem et modum perducebant, quia tamen Cyprianus excommunicationem minatus fuerat si quis se inconsulto lapsis communionem daret, non ausi sunt petere ut ante Ecclesiae pacem, ante Cypriani judicium pax daretur. Hinc Lucianus in Epistola ad Celerinum petit ut plures Romanae Ecclesiae lapsi, qui ipsi fuerant commendati, ita pacem habeant, »cum Dominus coeperit ipsi Ecclesiae pacem dare, et exposita [Col. 0108] causa apud episcopum.« Misit etiam Cyprianus ad clerum suum Epistolam Caldonii, et quam ipse Caldonio rescripserat.

In his rerum angustiis peropportune supervenerunt litterae Cleri Romani, tum etiam confessorum, non illae quidem ad Cyprianum (nondum enim accurate de illius rebus cognoverant), sed primae ad clerum Carthaginensem, alterae ad Carthaginenses confessores. Scriptae fuerunt antequam Epistola XV Cypriani Romam fuisset perlata. Neutra ad nos pervenit, sed ex Cypriani Epistola XXIII, discimus in illis »Evangelii plenum vigorem et disciplinam robustam legis Dominicae« viguisse, ac laboranti Cypriano et contra invidiae impetum totis fidei viribus resistenti plurimum praesidii attulisse. Easdem litteras commemorat Clerus Romanus in Ep. XXXI, dum ait se in superioribus litteris sententiam suam »dilucida expositione« protulisse adversus Libellaticos, necnon etiam contra eos qui sacrificaverant fidem suam consensumque monstrasse. Si juri suo et honori debito attentus fuisset Cyprianus, laesissent eum ejusmodi litterae ad clerum et confessores eo praetermisso scriptae. Sed quidquid Ecclesiae proderat, gratum ei non potuit non accidere; ac statim, ut in maximo beneficio, gratias egit Clero Romano et confessoribus. Ac clerum quidem certiorem facit per Ep. XXIII, tum de pristinis Luciani factis, tum de novissimis motibus ab eo excitatis. Confessoribus autem per Ep. XXV gratulatur tum ob confessionis gloriam, tum etiam ob eximium disciplinae defendendae studium. Hae litterae XXIII et XXV per Saturum et Optatum perlatae fuerunt, quorum primum Cyprianus lectorem, alterum hypodiaconum fecerat ad hoc munus litterarum perferendarum. Cum enim oporteret illum per clericos scribere, sciret autem plurimos ex suis absentes esse, paucos vero qui erant Carthagine, vix ad ministerium quotidiani operis sufficere, necesse habuit novos aliquos constituere qui mitterentur. Sex alias litteras per eosdem clericos misit ad Clerum Romanum, nempe Epistolas XVII, XVIII, XIX et XX, de quibus jam locuti sumus, ac praeterea litteras Celerini ad Lucianum, et Luciani responsionem, apud Pamel. XXI et XXII, de quibus pauca dicemus.



XIII.---DE EPISTOLA CELERINI AD LUCIANUM ET RESPONSO LUCIANI.

Celerinus Carthaginensis, cum Romae versaretur, ibique in carcerem pro Christo conjectus eximia constantiae exempla edidisset, plurimum doloris traxit ex lapsu duarum mulierum, Numeriae et Candidae, quae sacrificaverant. Harum una, nempe, ut verisimile est, Numeria, ipsius soror erat, seque ait pro illius factis in hac die laetitiae Paschae, flentem die ac nocte in cilicio et cinere lacrymabundum dies exegisse et exigere usque in hodiernum. Aliam praeterea mulierem commemorat, Etecusam nomine, quae non sacrificaverat, sed tamen ascenderat usque ad Tria Fata, et inde descenderat; dona enim numeraverat ne sacrificaret. Harum »jam causa audita, praeceperunt [Col. 0109] eas praepositi tantisper sic esse donec episcopus constituatur.« Rogat ergo Lucianum Celerinus ut caeteris confessoribus referat et ab eis petat »ut qui prior coronatus fuerit, istis sororibus tale peccatum remittant.« Atque id petit non suo tantum nomine, sed etiam sexaginta quinque confessorum, ad quos Carthagine Romam venientes istae mulieres »in portum descenderunt et in urbem levaverunt, eisque ministraverunt et in omnibus foverunt.« Sperabat Celerinus »secundum earum poenitentiam et opera« quae penes confessores fecerant, »Christum eis, martyribus petentibus, indulturum.« Liquet hanc epistolam diebus paschalibus scriptam esse, ex his verbis quae Baluzius ex antiquis codicibus eruit, »In hac die laetitiae Paschae.« Existimant eruditi viri Celerinum scripsisse aliis etiam confessoribus; sed videtur probabilius voluisse eum ut hanc epistolam Lucianus aliis confessoribus legeret, ac sibi communem esse cum illis existimaret. Non enim aliud designant haec Celerini verba: »Nam hoc scire debes me et dominis meis fratribus tuis scripsisse litteras, quas peto pro illis sic legere digneris.«

Necesse non erat Lucianum precibus fatigare, qui nullum in hoc genere modum tenebat. Itaque sic respondet Celerino, ut lapsis mulieribus nihil eximium concedere videatur, sed profuso in universos lapsos beneficio eas comprehendere. Narrat enim universos confessores »ex compacto universis pacem« dimisisse, ac Paulum martyrem, dum adhuc in corpore esset, sibi dixisse: »Luciane, coram Christo tibi dico, ut si quis post arcessitionem meam abs te pacem petierit, da in nomine meo.« Hinc pacem non iis tantum mulieribus concedit quas Celerinus commendaverat, »sed et quas scias, inquit, ad animum nostrum pervenire,« id est, quarum cura aliqua tangimur. Simili utitur loquendi ratione Trajanus in Epist. XXVIII, ad Plinium: »Pertinet ad animum meum, inquit, quali itinere in provinciam pervenias.« Saeviebat autem nunc, ut cum maxime, persecutio. Narrat enim Lucianus se cum aliis confessoribus ab octo diebus iterato reclusum esse, ac sperare martyrum qui jam coronati fuerant, socium brevi cum aliis futurum. Haec epistola in Annalibus Cyprianicis scripta dicitur »mense maio jam affecto,« sed prorsus mendose. Nam in ea Lucianus diserte declarat universos confessores universis lapsis pacem dedisse, quod tamen facinus non tentarunt, nisi post scriptam Cypriani Epist. XV, ad Romanos, ut ipse Cyprianus testatur in Epist. XXIII.

In his Celerini et Luciani litteris commemoratur Saturninus confessor, quem nonnulli eumdem esse volunt Saturnino Carthaginensi, quem Cyprianus testatur Epist. XXIII, post tormenta adhuc in carcere positum nullos libellos dedisse, cuique una cum Aurelio inscripta erat epistola Romanorum confessorum. At profecto duo distinguendi sunt Saturnini, Romanus et Carthaginensis. Nam Saturninus cujus nomine Lucianum Celerinus salutat, jam ibi in »poena ungularum fortiter confessus« fuerat; id autem de Carthaginensi [Col. 0110] Saturnino intelligi non potest. Nam, cum haec scriberet Celerinus in die laetitiae Paschae, nondum Carthagine inflicta fuerant tormenta, vel saltem nondum hujus rei fama, nedum ipse Saturninus post tormenta in carcerem reductus Romam pervenire potuerat. Hinc Celerinus ignorabat an Carthaginensium confessorum aliqui jam passi aut coronati fuissent. Deinde vero inter molestias Cypriano exhibitas a Luciano, supervenerunt litterae confessorum Romanorum Saturnino et Aurelio inscriptae: Lucianus eodem tempore, id est paulo post epistolam decimam quintam Cypriani, et concessam licenter lapsis universis pacem, respondet Celerino et Saturninum salutat. Necesse est ergo duos Saturninos distinguere. Ac Carthaginensem quidem jam coronatum fuisse crediderim, cum litterae confessorum Romanorum ipsi et Aurelio inscriptae venerunt. Quod enim ait Cyprianus eum post tormenta adhuc in carcere constitutum nullos libellos dedisse, videtur indicare eum non aliter e carcere, quam martyrio solutum fuisse. Similiter ait »Paulo, cujus excessum commemorat, adhuc in carcere posito, Lucianum nomine illius libellos manu sua scriptos dedisse.« Certe nondum soluti erant confessores e carcere cum scriberet Cyprianus hanc Epistolam XXIII. Corruptum in epistola Celerini insignem locum conabor emendare. Sic legitur in editis: »Peto tamen, charissime, a Domino, ut, si ante cruore illo sancto laveris, si prius passus fueris pro nomine Domini nostri Jesu Christi, quam litterae meae te in hoc mundo apprehendant, vel nunc si apprehenderint, mihi ad haec rescribas.« Desudarunt editores in his verbis, nec quidquam explicare potuerunt. At in codice ms. olim Baluzii, nunc bibliothecae Regiae, sic legitur: »Peto tamen, charissime, a Domino, ut ante cruore illo sancto laveris pro nomine Domini nostri Jesu Christi, quam te litterae meae in hoc mundo apprehendant; vel nunc si apprehenderint, mihi ad haec rescribas.« Praeclara sane et digna martyre sententia! Confirmat hanc lectionem codex Gratianopolitanus, qui habet: »Peto tamen, charissime, a Domino, ut a me cruore illo, etc.«



XIV.---SCRIBIT S. CYPRIANUS AD CLERUM DE ORDINATIONE SATURI ET OPTATI.---VARIAE LAPSORUM AD SANCTUM CYPRIANUM LITTERAE.---CLERUS REMOVET A COMMUNIONE SUA GAIUM DIDDENSEM.---QUO TEMPORE LITTERAE XXIII ET XXIX SCRIPTAE?---DE CLERI ROMANI ET CONFESSORUM LITTERIS.

Postquam Saturum et Optatum clericos constituit Cyprianus, eosque Romam cum litteris misit, scribit ad clerum suum Epistolam XXIV, in qua rationem reddit cur novos clericos, inconsulto clero, creasset; quamquam ne id quidem, inconsulto clero, factum esse demonstrat; siquidem illos »jampridem, inquit, communi consilio clero proximos feceramus, quando aut Saturo die Paschae semel atque iterum lectionem dedimus, aut modo cum presbyteris doctoribus lectores diligenter probaremus, Optatum inter lectores doctorem audientium constituimus, examinantes [Col. 0111] an congruerent illis omnia quae esse debent in his qui ad clerum parabantur.« Sequentibus saeculis non clero solum proximi, sed etiam addicti erant et adscripti qui semel et iterum legerant. Hinc Augustinus Epist. LXIII, conscientiam Severi implorat »utrum homo qui in ecclesia meae, inquit, dispensationi credita jam legere coeperat, et non semel, sed iterum et tertio, non fuisse lector possit aut debeat judicari.« Decretum in concilio Milevitano an. 402, ut quicumque in ecclesia vel semel legerit, ab alia ecclesia non teneatur.

Fatetur se nescire Tillemontius quas litteras designet Cyprianus initio hujus Epistolae XXIV, ubi sic loquitur: »Ne quid conscientiam vestram lateret, fratres charissimi, quid mihi scriptum sit quidque ego rescripserim, utriusque epistolae vobis exemplum misi, et credo vobis id quod rescripsi non displicere.« Sed, cum Cyprianus in Epistola XXVII, quae paulo post hanc vigesimam quartam scripta est, testetur nuper sibi scripsisse quosdam »de lapsis humiles et mites, et trementes et metuentes Deum, et qui in Ecclesia semper gloriose et granditer operati sunt;« seque illis gratulatum esse ac Dominum dignatum esse »ostendere quid ejusmodi et tales servi de ejus benignitate mereantur;« libenter crediderim hanc lapsorum epistolam et Cypriani responsionem simul ad clerum Carthaginem missas esse cum Epistola XXIV. Non eadem exstitit in omnibus lapsis animi moderatio. Quidam enim ad Cyprianum scripserunt »pacem non dandam sibi postulantes, sed quasi jam datam sibi vindicantes (Epist. XXIX),« et, quod Cypriani indignationem maxime commovit, sic scribebant ut »Ecclesiae nomine litteras facerent.« Scripsit ad eos Cyprianus Epistolam XXVII, ut eorum temeritatem reprimeret.

Circa idem tempus certiorem illum fecit clerus Carthaginensis se ex consilio episcoporum qui aderant, cum Gaio Diddensi, ejusque diacono communicandum non censuisse, quia communicaverant cum lapsis eorumque oblationes obtulerant, et ab episcopis semel atque iterum moniti perstiterant. Laudat Cyprianus cleri sui constantiam, jubet ut epistolam quam ad eos scribebat (est autem vigesima octava) episcopis legant, ac si quis de presbyteris aut diaconibus suis, vel etiam de peregrinis communicare cum lapsis audeat, a communione sua arceatur. Cum autem consultus etiam a clero fuisset de Philomeno et Fortunato hypodiaconis et Favorino acolytho, qui, cum medio tempore discessissent, nuper redierant, tempus hujus rei dijudicandae nondum esse existimavit, eo quod multi adhuc de clero abessent, ac singulorum tractanda esset et limanda penitus ratio non tantum cum collegis, sed et cum plebe ipsa universa. Itaque statuit ut »interim se a divisione mensurna tantum contineant, non quasi a ministerio ecclesiastico privati esse videantur, sed ut integris omnibus ad nostrum, inquit, praesentiam differantur.« Tum Cyprianus his de rebus Romam scribit Epistolam XXIX, per Fortunatum hypodiaconum, simulque [Col. 0112] mittit et lapsorum epistolam et responsum suum, et quas postea ad clerum rescripserat.

Sic autem inter se nexae sunt tres illae litterae, nempe XV, XXIII, XXIX, quas Romam misit Cyprianus, ut pene continenter scriptae videantur. Non dubium est quin Epistola XXIII, per Saturum et Optatum missa sit, antequam Clerus Romanus respondisset Epistolae XV; siquidem utique Clerus Romanus eodem exemplo respondit. Quinetiam postrema, quae per Fortunatum missa est, ante scripta videtur quam Cyprianus litteras Romanorum accepisset. Nam procul dubio pro summa sua humanitate gratias illis egisset quod sibi in molestissimis rebus tanto solatio exstitissent. Deinde vero, quemadmodum Cyprianus per Saturum et Optatum scribens dicebat: »Post factas ad vos litteras . . . . . aliud accessit, quod nec ipsum latere vos debuit;« sic etiam in epistola per Fortunatum missa dixit: »Posteaquam ad vos litteras feci, quas misi per Saturum lectorem et Optatum hypodiaconum, fratres nostri de quorumdam prospecta temeritate, qui poenitentiam agere et Deo satisfacere detrectant, litteras ad me fecerunt.« Quamobrem, cum sese proxime consecutae sint ejusmodi litterae, immerito postremas rejicit Pearsonius in mensem octobrem; neque enim tam sero collocandae sunt, ut quae ante acceptum epistolae Julio ineunte scriptae responsum missae fuerint. Atque ipsa etiam Cleri Romani responsio nimis sero collocari videtur mense septembri. Multa enim concurrebant cur cito Romani responderent: perturbatio ecclesiae Carthaginensis celerem medicinam postulabat; detrahenda erat Cypriano molestia, quam illi Romanorum silentium et iniquae suspiciones attulerant. Probabilius ergo est ipso mense augusto venisse praeclarissimas illas Cleri Romani et confessorum litteras, quae sunt apud Pam. XXXI et XXIV, ac tum Epistolae XV, quam Cyprianus purgandi sui causa scripserat, tum etiam illi quam postea per Saturum et Optatum misit, eximiam responsionem continent. Novatianus, ut perspicitur ex Epist. LII Cypriani (p. 67), scripsit hanc epistolam XXXI, quacum Clerus Romanus simul ad Cyprianum misit litteras Ecclesiae Romanae nomine in Siciliam scriptas.

Tantum solatii ex his Cleri Romani et confessorum litteris percepit Cyprianus, easque omnibus adeo utiles fore judicavit, ut Saturo, qui eas videtur Roma retulisse, mandaverit ut singulis desiderantibus describendi potestatem faceret. Illas etiam ad clerum suum misit cum iis quas Romam ipse scripserat, simul praecipiens (per Epistolam XXXII) ut et sua scripta et illorum rescripta fratribus innotescant; sed et, si qui de peregrinis episcopi vel presbyteri vel diacones praesentes fuerint vel supervenerint, haec omnia audiant, et si exempla epistolarum transcribere et ad suos perferre voluerint, facultatem transcriptionis accipiant. Discimus ex Epistola LII Cypriani has Cleri Romani litteras per totum mundum missas fuisse, et in notitiam ecclesiis omnibus et universis fratribus perlatas fuisse. Hinc declarat in Ep. XL, [Col. 0113] quae scripta est initio an. 251, semel placuisse »tam nobis, inquit, quam confessoribus et clericis urbicis, item universis episcopis vel in nostra provincia vel trans mare constitutis, ut nihil innovetur circa lapsorum causam, nisi omnes in unum convenerimus, etc.« Non multo post Clerus Romanus in eamdem sententiam respondit litteris Cypriani, quae scriptae quidem, ut jam diximus, antequam Saturus rediisset, sed tamen postquam ille Roma profectus fuerat, in hanc urbem a Fortunato subdiacono perlatae, necessitatem Clero Romano attulerunt iterum scribendi. Haec Epistola apud Pam. est XXX. Sub finem epistolae gratias agunt Cypriano quod suo more de iis quae ad Privatum Lambesitanum spectant nuntiaverit. Declarant etiam ante illius litteras fraudem callidi hominis latere non potuisse. »Nam, cum antehac, inquiunt, quidam ex ipsius nequitiae cohorte venisset vexillarius Privati Futurus et fraudulenter litteras a nobis elicere curaret, nec quid esset latuit, nec litteras quas volebat accepit.« Scripserat ergo Cyprianus aliquam de hoc Privato epistolam, de quo nihil prorsus exstat in tribus litteris quas commemoravimus; sed haec epistola cum multis aliis intercidit. Non dubium est quin hae Romanorum epistolae magno usui Cypriano fuerint in his rerum difficultatibus; atque haec forte causa exstitit cur in epistolis quas reliquo hujus anni tempore scriptas recensebimus, non iidem curarum aculei Cyprianum pungere videantur, compressis videlicet ad tempus seditiosis et nefaria consilia tacite intendentibus, quae anno sequenti ineunte perficere conati sunt.



XV.---PERSECUTIO RECRUDESCIT: PAX FUTURA S. CYPRIANO REVELATUR.---RES INTERIM AB EO GESTAE ET SCRIPTAE ANNO 250 EXEUNTE RECENSENTUR.

Circa mensem octobrem scriptam conjicio Epistolam XXXVII, in qua Cyprianus presbyteros et diaconos idem admonet quod jam saepe illos admonuerat, ut confessoribus in carcere constitutis omnis diligentia praebeatur, et dies quibus in carcere excedunt, annotentur. Laudat diligentiam Tertulli presbyteri cum in confessoribus omni humanitatis officio juvandis, tum in diebus quibus in carcere transeunt, sibi significandis. Hanc epistolam, minus commode in maximo persecutionis ardore a Tillemontio et aliis collocatam, referre malui ad illud tempus quo, refrigescente persecutione, et confessoribus magis in carcere quam inter tormenta morientibus, sperabat Cyprianus se cito sacrificia, Domino protegente, cum clero suo celebraturum.

Scripta non multo post videtur Epistola VIII, cum in visione divinitus oblata Cyprianus audiisset: »Dic illi securus sit, quia pax ventura est. Sed quod interim morula est, supersunt adhuc aliqui qui probentur.« Persecutio adhuc gregem populabatur, ut statim addit Cyprianus, et cum interdum mitior, interdum asperior fuisset, videtur sub ipsum finem, ut observat Tillemontius, violenter recruduisse. Quod enim ait Cyprianus tormenta venisse dum confessores [Col. 0114] non tenent disciplinam, non videtur res mense aprili aut maio gestas in memoriam revocare, sed praesentem rerum statum describere, idque ex ejus verbis satis perspicitur. »Quas autem plagas, inquit, quae vulnera non meremur, quando nec confessores, qui exemplo caeteris ad bonos mores esse debuerant, teneant disciplinam? Itaque, dum quosdam insolenter extollit confessionis suae timida et inverecunda jactatio, tormenta venerunt. Haec patimur delicto et merito nostro.« Videtur ad hoc tempus referendum quod narrat Cyprianus in Epist. XL, de quinque primoribus Carthaginis, »qui edicto nuper magistratibus fuerant copulati, ut fidem (Christianorum) subruerent.« Non enim hic visionem refert, ut nonnulli existimarunt, sed rem omnibus cognitam et testatam; nec difficile creditu est quinque urbis primores magistratui in edicto aliquo adversus Christianos aut promulgando aut exsequendo adjunctos fuisse. Quod autem addit Cyprianus, »Eadem nunc ratio, eadem rursus eversio per quinque presbyteros Felicissimo copulatos ad ruinam salutis inducitur,« id profecto non facinus presbyterorum visione aliqua praesignificatum fusise indicat, sed potius idem Ecclesiae ab illis periculum creari, quod ei antea a magistratibus et quinque urbis primoribus exstiterat. Violentam fuissse persecutionis conclusionem illud etiam argumento est, quod, cum clerus Carthaginensis integer hactenus et purus inter tanta malorum contagia fuisset, nonnullorum ruinas Cyprianus in litteris hoc anno exeunte scriptis, nempe VI et XXXV, deploret. Eos autem qui lapsi sunt ex presbyterio fuisse, non ex inferiorum clericorum numero inde conjici potest, quod Cyprianus presbyterum Numidicum, quem Carthaginensium presbyterorum numero adscripsit, mirabiliter servatum fuisse dicat in Epist. XXXV, ut »eum clero (Carthaginensi) Dominus adjungeret et desolatam per lapsum quorumdam presbyterorum copiam gloriosis sacerdotibus adornaret.« At idem non dicit de Aurelio et Celerino gloriosis confessoribus, quos circa idem tempus lectores ordinavit. Presbyter ille Numidicus hortatu suo copiosum martyrum numerum lapidibus et flammis necatum ante se miserat, uxorem lateri suo adhaerentem concrematam simul cum caeteris laetus aspexerat. Ipse semiustulatus et lapidibus obrutus et pro mortuo derelictus, a filia sollicite inquirente inventus, et extractus et refocillatus, remanserat invitus. Hunc Cyprianus ad episcopatum promovere statuerat cum Carthaginem rediisset; sed interim admonitus et instructus dignatione divina, eum presbyterorum Carthaginensium numero adscripsit, ac hujus laetitiae nuntium ad presbyteros et diaconos et plebem prescripsit (Epist. XXXV).

Circa idem tempus duo eximii confessores a Cypriano et episcopis qui aderant ordinati sunt lectores, Aurelius et Celerinus, prior quidem Aurelius, ac paucis post diebus Celerinus, quem Cyprianus Aurelio adjungere voluerat, sed is honorem constanter recusavit, ac tandem visione noctu oblata coactus est [Col. 0115] cedere. De his ordinationibus Cyprianus presbyteros et diaconos ac plebem universam certiores facit per Epist. XXXIII et XXXIV. Haec autem contigere inter prima pacis affulgentis gaudia, ut patet ex his Cypriani verbis de Aurelio, in Ep. XXXIII: »Dominico legit interim nobis, id est, auspicatus est pacem dum dedicat lectionem.« Erat Aurelius illustris adolescens, in annis adhuc novellus, sed in virtutis ac fidei laude provectus: bis confessus fuerat, et coram magistratibus, qui eum exsilio damnarunt, et coram proconsule, cujus jussu acerrime cruciatus est. Dubitat Cyprianus utrum in eo plus praedicet gloriam vulnerum, an verecundiam morum et eximiam humilitatem. Celerinus quoque gravissimos cruciatus pertulerat, ac ipsum Decium, cujus sub oculis torquebatur, virtutem suam laudare et admirari coegerat. Domestica illum exempla hortabantur; nam avia ejus Celerina, patruus et avunculus Laurentinus et Egnatius martyrii coronam reportaverant. Egregium illud par adolescentium Cyprianus non altius evexit, quam ad lectoris munus, sed presbyterii honorem jam tum illis designavit, »ut et sportulis iisdem cum presbyteris« honorarentur, »et divisiones mensurnas aequatis quantitatibus« partirentur.

Celerinus Roma in Africam adveniens, cum se ad Cyprianum contulisset, demonstravit ei quanti illum facerent, quantumque diligerent Romani confessores. Hanc causam habuit Cyprianus scribendae ad illos Epistolae XVI, in qua quidem sic describit quatuor anni tempestates, quas in carcere confessores traduxerant, ut non dubium sit quin haec epistola hoc anno 250 exacto aut saltem exeunte scripta sit. Postquam morula quam praedixerat Cyprianus, effluxit, initium aliquod pacis degustavit ecclesia Carthaginensis, ac confessores e carcere soluti sunt. Horum maxima pars confessionis gloriam optimis moribus tuebatur; sed nonnulli tantae laudi dedecores fuerunt, quibus Cyprianus ebrietatem et lasciviam, arrogantiam, contentionem et promiscua cum mulieribus cubilia exprobrat in Epistola VII. Idem etiam tangit in Epistola VI, quam circa idem tempus, cum adhuc invitus in secessu teneretur, ad presbyteros et diaconos scripsit, ut eis pauperum et maxime confessorum curam commendaret. Quamvis enim confessores dimissi fuissent, nondum tamen plena et firma pax illuxerat. Quamobrem Cyprianus, etsi Carthaginem mente et animo ferebatur, tum ut suos reviseret, tum ut res ecclesiae componeret, tamen obsequi coactus est sapienti presbyteri Tertulli consilio, qui auctor ei fuerat ne in eum locum ubi toties postulatus fuerat, tam cito prodiret. Nondum extorres redeundi licentiam impetraverant, et cum nonnullos tranquillior rerum status invitasset ut injussi redirent, vehementer eos reprehendit Cyprianus in eadem epistola VII. Quinetiam paulo ante festum Paschae adhuc orabat »pacem plenissimam prius matri, tum filiis ejus.« (Ep. XI.)



XVI.---VICARIOS PRO SE MITTIT CYPRIANUS.---MINAE FELICISSIMI.

Dum Cyprianus in secessu moratur, ne auctor esset [Col. 0116] rumpendae pacis, qui consulere omnibus debebat; interim scribit ad presbyteros et diaconos suos Epistolam XXXVI, in qua ait se ad eos venturum quando scripserint, »rebus compositis, ipsum venire debere, aut si ante dignatus fuerit Dominus ostendere.« Deinde hortatur ut »viduarum et infirmorum et omnium pauperum curam diligenter« habeant, »sed et peregrinis, si qui indigentes fuerint, sumptus« suggerant »de quantitate mea propria, inquit, quam apud Rogatianum compresbyterum nostrum dimisi; quae quantitas ne forte jam universa erogata sit, misi eidem per Naricum acolythum aliam portionem, ut largius et promptius circa laborantes fiat operatio.« Observat Tillemontius videri ex his verbis Cyprianum, cum Carthagine discederet, pecuniae summam apud Rogatianum reliquisse. In quo quidem plurimis se difficultatibus implicari fatetur. Nam primo Rogatianus ante secessum Cypriani confessus est, sic enim existimat vir eruditus. Deinde vero, etiamsi prius discessisset Cyprianus, cum Rogatianus tamdiu in carcere jacuerit, non videtur pecuniae summa in tuto apud eum fuisse. Denique, cum haec Epistola XXXVI, anno 250 exeunte aut 251 ineunte scripta sit, cur dubitat Cyprianus an pecunia quam tanto ante dederat, universa erogata fuerit? His incommodis permotus Tillemontius, pro his verbis, »apud Rogatianum dimisi,« legendum conjicit, »ad Rogatianum misi:« sed necesse non videtur immutare contextum; neque enim haec verba necessario demonstrant Cyprianum Carthagine discedentem Rogatiano pecuniam commisisse, sed significare possunt S. Martyrem, cum ad eum in secessu latentem propria ipsius quantitas mitti soleret, noluisse ut haec pecuniae summa de more ad se perferretur, eamque apud Rogatianum reliquisse. Porro, cum parum temporis effluxisset ex quo Rogatianus ac caeteri confessores e carcere exierant, non immerito dubitabat Cyprianus an universa haec pecunia esset erogata.

Praeter Rogatianum, duos episcopos Caldonium et Herculanum ac presbyterum Numidicum pro se vicarios miserat Cyprianus, ut expungerent »necessitates fratrum sumptibus, si qui etiam vellent suas artes exercere, additamento quantum satis esset, desideria eorum juvarent; simul etiam et aetates eorum et conditiones et merita« discernerent, ut omnes optime nosset Cyprianus, »et dignos quosque et humiles et mites ad ecclesiasticae administrationis officia« promoveret. Sed, cum episcopi illi et presbyteri mandata Cypriani facesserent, supervenit Felicissimus, vir projecta temeritate et summa audacia, ac intercessit »ne quis possit expungi, neve ea quae« desideraverat Cyprianus, »possent diligenti examinatione discerni; comminatus etiam fratribus qui primi expungi accesserant, potentatu improbo et terrore violento, quod secum in morte non communicarent.« Postea proripuit se »cum plurimis ducem se factionis et seditionis principem temerario furore contestans.« Certior factus his de rebus Cyprianus a Caldonio et Herculano episcopis [Col. 0117] et Rogatiano ac Numidico presbyteris, scripsit ad eos Epistolam trigesimam octavam, in qua Felicissimum excommunicat, tum ob nefarium schisma, tum quod »ad fraudes ejus et rapinas, quas, inquit, dilucida veritate cognovimus: adulterii etiam crimen accedit, quod fratres nostri, graves viri, deprehendisse se nuntiaverunt, et probaturos sese asseveraverunt.« Augendo autem, qui se Felicissimo sociaverat, idem minatur Cyprianus si ultra cum eo perseveraverit. Non facile explicatur quid sibi vellet Felicissimus cum »potentatu improbo et terrore violento« minaretur secum in morte non communicaturos qui Cypriano obtemperassent. Pro eo quod Baluzius posuit »in morte,« veterum codicum auctoritate nixus, habent aliae editiones »in monte,« sed sive legatur »in monte,« sive »in morte,« an intentata ab ejusmodi homine excommunicatio violentum terrorem incutere potuit? nonne tunc potius terruisset si minatus esset sese Catholicos coacturum ut secum communicarent? an hominibus episcopo suo affixis et Felicissimum detestantibus grave incommodum videri potuit, communione hominis nequissimi carere? Equidem, quantum in re perobscura conjicere possum, suspicor Felicissimum non excommunicationem solum, sed etiam mortem ipsam minatum esse, ita ut secum in morte, quam intentabat, non communicaturos diceret qui Cypriano obtemperassent. Cum Cornelius territus fuisse videretur »minis parricidalibus« Felicissimi, declarat Cyprianus in Ep. LV, sua nihil interesse »aut a quo aut quando perimatur, mortis et sanguinis praemium de Domino recepturus.« Quod si in Cornelium et Cyprianum parricidales minae Felicissimi proruperunt, quis miretur plebeculam ejusmodi minis ab eo exterritam fuisse?

Cypriano diligenter paruerunt episcopi et presbyteri quorum vicaria opera absens utebatur, et Felicissimum ejusque praecipuos sectatores excommunicarunt, ut patet ex Epistola inter Cyprianicas XXXIX, quae tamen non tam videtur esse epistola, quam libellus excommunicationis publice propositus.



XVII.---SCHISMA FELICISSIMI ANNO 251 INEUNTE.---NOVATUS UNUS EX QUINQUE SCHISMATICIS PRESBYTERIS.---DE EPISTOLA XL CYPRIANI.

Non est operae pretium refellere quae de Felicissimi sacerdotio minus belle opinatus est Baronius. Hunc enim laicum fuisse cum schisma conflavit, testis est locuples Cyprianus, qui Novatum illi diaconatum iisdem machinationibus quibus et Novatiano episcopatum, conciliasse declarat: »Ipse est, inquit Ep. XLIV, qui Felicissimum satellitem suum diaconum, nec permittente me, nec sciente, sua factione et ambitione constituit . . . . . Qui istic adversus ecclesiam diaconum fecerat, illic episcopum constituit.« Porro haec ordinatio fieri non potuit nisi post apertum schisma; nec ulla prorsus ratione eam Pearsonius ante schisma collocat, cum Cyprianus, ut observat Tillemontius, hoc facinus non recenseat inter scelera Felicissimi (in Ep. XXXVIII). Ipse etiam Novatus, [Col. 0118] etsi fax erat illius incendii, suam tamen nequitiam initio schismatis obscure ferebat, nec sese cum Felicissimo palam et aperte conjungebat. Quod si id ausus fuisset, eamdem subiisset excommunicationem ac alii Felicissimi sectatores. Nec citius anno 251 ineunte, nec serius collocari potest hoc schisma. Nam, ut demonstrat Tillemontius adversus Pearsonium qui illud refert ad annum 258, nullum prorsus exstat schismatis vestigium in epistolis anno 250 scriptis; nec hujus rei nuntium ullum Cyprianus acceperat cum scriberet Epistolam XXXVI, quae schismaticis erumpendi occasionem dedit. Neque etiam serius ab Ecclesia defecit Felicissimus; nam quinque presbyteri, qui circa Pascha sese nudarunt, jam illius partes aliquamdiu occulte foverant.

Statuerat Cyprianus Pascha hujus anni 251 in ecclesia sua celebrare: pungebat enim illum »exsilium jam biennii, et a vultibus atque oculis (suorum) lugubris separatio, dolor jugis et gemitus qui eum solum continua lamentatione discruciabat, lacrymae diebus ac noctibus profluentes, quod sacerdoti necdum complexibus (suorum) inhaerere« contingeret (Ep. XI). Sed huic dolori, quem spes maturi reditus leniebat, cumulus accessit quinque presbyterorum perfidia, qui in apertum schisma, quod dudum improbis animis parturiebant, tandem ante Pascha hujus anni eruperunt, et Cyprianum minis et insidiis suis eo redegerunt ut redire ante Pascha non auderet, ne ipso adveniente »tumultus illic major oriretur, et cum paci et tranquillitati episcopus providere in omnibus debeat, ipse materiam seditioni dedisse et persecutionem denuo exacerbasse videretur.« (Ibid.)

Quinque illi presbyteri, cum jam antea conjurassent contra episcopatum Cypriani, confessores nonnullos a debita episcopo reverentia avocassent et in vitia impegissent prorsus inhonesta, palam »se ad lapsorum perniciem venenata sua deceptione verterunt, eosque a medela vulneris sui« avocarunt, et »intermissis precibus et orationibus, quibus Dominus longa et continua satisfactione placandus, ad exitiosam temeritatem mendacio captiosae pacis« invitarunt. His etiam Cyprianus Felicissimi schisma, ut occultis auctoribus, attribuit. Quamvis tot mala ab ejusmodi hominibus orta essent, non optabat tamen Cyprianus, ut se ultro ejicerent, sed sententiam, quam illius indulgentia effugerant, de se ipsi tulerunt, et »de Dei providentia«, hoc nec volente nec optante Cypriano, immo et ignoscente et tacente, »poenas quas meruerant rependerunt.« (Ibid.) Miror sane Novatum in Annalibus Cyprianicis ex numero quinque presbyterorum eximi, cum Cyprianus de eo in Ep. XLIX, sic loquatur: »Idem est Novatus qui apud nos primum discordiae et schismatis incendium seminavit, qui quosdam istic ex fratribus ab episcopo segregavit, qui in ipsa persecutione ad evertendas fratrum mentes alia quaedam persecutio nostris fuit. Ipse est qui Felicissimum satellitem suum diaconum, nec permittente me nec sciente, sua factione et ambitione constituit, etc.« Erat etiam ex eodem numero, [Col. 0119] ut testatur Cyprianus in Epist. LV, Fortunatus, quem schismatici pseudoepiscopum Carthaginensem postea crearunt. Duo alii non improbabiliter in eumdem numerum veniunt Donatus et Gordius, de quibus agitur in Epist. VI, ac forte etiam quinto loco Gaius Diddensis, quem Cyprianus a communione sua removet per Epistolam XXVIII. Quatuor presbyteri, Donatus et Fortunatus, Novatus et Gordius, scripserant ad Cyprianum paulo ante schisma Felicissimi: qua de re scripserint non indicat Cyprianus, sed declarat se illis rescribere solum non potuisse, quando a primordio episcopatus statuerat nihil sine consilio cleri et sine consensu plebis sua privatim sententia gerere. (Ep. VI.)

Postquam de quinque presbyterorum scelere didicit Cyprianus, scripsit universae plebi Epistolam XL, in qua schismaticorum nequitiam nativis coloribus describit, unitatem Ecclesiae demonstrat, et stantes et lapsos hortatur, istos quidem ut comparatam in persecutione laudem tueantur, hos vero ut »in secunda hac tentatione spei et paci suae fideliter« consulant; tandem declarat persecutionis novissimam hanc esse et extremam tentationem, »quae et ipsa cito, inquit, Domino protegente transibit, ut repraesenter vobis post Paschae diem cum collegis meis.« Observat Tillemontius scripsisse etiam ea de re Cyprianum ad clerum, sed epistolam ad nos non pervenisse. Commemorat enim Cyprianus in Epist. XLII litteras ad clerum et ad plebem de Felicissimo ac de ejus presbyterio a se scriptas, quae et ordinationem et rationem rei gestae loquebantur.



XVIII.---REDIT CYPRIANUS PERSECUTIONE SOPITA, ET CUM COLLEGIS DELIBERAT DE CAUSA LAPSORUM; SED ANTE CONCILIUM SCRIBIT LIBRUM DE LAPSIS.

Pax divinitus promissa cum ecclesiae Africanae tandem aliquando affulsisset, prodiit post Pascha Cyprianus e secessu, in quo annum jam et quatuor circiter menses latebat. Persecutionem sopitam tunc fuisse ait in Epist. LII, omnino sedatam fuisse non dicit. Revera, quamdiu vixit Decius, ejus crudelitas semper metuenda fuit Christianis. Hinc Cornelius papa, mense Junio electus, sedebat »intrepidus«, teste Cypriano Ep. LII (p. 69), »Romae in sacerdotali cathedra, eo tempore cum tyrannus infestus sacerdotibus Dei fanda atque infanda comminaretur.« Non videtur ergo hanc pacem alia res conciliasse, quam injectus Decio metus a Lucio Prisco, qui cum Macedoniae praeesset, imperium occupaverat in hac provincia, et vires suas cum Gothis adversus Decium conjunxerat. Redeunti Cypriano laetissimum spectaculum fuit, et plurimos confessores, in quibus et foeminae et virgines et pueri enitebant, et caeteram stantium multitudinem, quibus nihil tanti fuerat ut imperatoris edictis parerent, in ecclesia congregatos intueri. Sed eum sollicitudine distringebant lapsi, non illi quidem qui vere et ex animo poenitentiam amplexi fuerant, nam istis mirum in modum gratulatus uerat, eique ostenderat Dominus »quid ejusmodi et [Col. 0120] tales servi de ejus benignitate mereantur«; sed qui se apostatis et perfidis junxerant, aut peccatum suum furto quodam abscondere, aut cognitum poenitentiae legibus subducere tentabant. Paulo post reditum Cypriani, multa Deus exempla in eos constituit qui, cum peccata sacerdotibus confessi non fuissent, ad communionem accedere ausi fuerant: »Multi quotidie poenitentiam non agentes, nec delicti sui conscientiam confitentes, immundis spiritibus adimplebantur, multi usque ad insaniam mentis excordes dementiae furore« quatiebantur. Multae aliae iracundiae divinae ostensiones in ejusmodi homines, ut discimus ex libro de Lapsis, tum vigente persecutione, tum etiam post Cypriani reditum, editae fuerunt; a quibus immunem non fuisse narrat puellam quamdam, quam, a nutrice ad simulacra deductam, imprudens et insciens hujus rei mater, sacrificante Cypriano, in ecclesiam intulerat.

Promiserat Cyprianus se de lapsorum causa, statim ac rediisset, cum collegis suis inita subductaque ratione judicaturum, »ut praepositi cum clero convenientes, praesente stantium plebe, quibus et ipsis pro fide et timore suo honor habendus, disponere omnia consilii communis religione« possent (Epist. XIV). Non defuit promissis; sed videtur, antequam concilium haberetur, librum de Lapsis scripsisse, ut lapsorum animos ad concilii decreta, ut par erat, suscipienda praepararet. Hunc tamen librum Pearsonius post Decii mortem et auctor Observationum in Bibliothecam Dupini post concilium Carthaginense compositum existimant. Negat utrumque Tillemontius gravissimis de causis. Ac primo quidem hoc argumento utitur adversus Pearsonium, quod, cum Romani confessores eodem mense quo caesus est Decius, in ecclesiam redierint, liber iste de Lapsis, qui ad eos ante reditum in Ecclesiam simul cum libro de Unitate Ecclesiae missus est, post mortem Decii rejici non possit. Repugnat enim ut in unum et eumdem mensem tot insignes eventus conjiciantur, caedes Decii, nuntius hujus rei in omnes provincias, pax Ecclesiae, duo libri a Cypriano scripti et Romam missi, ac confessorum reditus in Ecclesiam his libris perlectis. Pearsonium moverunt quae initio libri leguntur, »Ope atque ultione divina securitas nostra reparata est.« Ex quibus concludit jam tum Decium vexatae religionis christianae poenas dedisse. Observat Tillemontius Decium Lucii Prisci defectione et Gothorum progressibus sic impeditum fuisse, ut jam tum Deus sanguinem Christianorum manifeste ulcisceretur, et pacem in ecclesia saltem Africana constitueret. Verum indignum existimat Cypriano, ut qui pro imperatore quotidie precabatur, in illius calamitate exsultaret. Quare haec verba aut a Cypriano post Decii mortem addita, aut ad proconsulis supplicium, aut alium quemvis eventum referenda suspicatur. Sed non video cur Cypriani verba de ipso Decio nondum imperio et vita spoliato, sed jam oppugnato interpretari metuamus. Nihil vetabat quominus Cyprianus, etsi pro imperatore quotidie precabatur, illius tamen calamitatem ex [Col. 0121] ultione divina repeteret, cum praesertim ipsum Decium non appellet, nec in eum quidquam dicat asperius. Mortuo Decio longe vehementior fuit, ut videre est in Epistola ad Antonianum, ubi tyrannum illum vocat ejusque crudelitatem depingit, adeo ut quod una vocula in libro de Lapsis contentus fuit, eaque tam leni, id argumento esse debeat Decium adhuc regnasse.

Non difficilius probatur librum de Lapsis ante concilium Carthaginense scriptum fuisse. Concilii decreta nusquam in hoc libro memorantur; Libellaticis concessa pax in concilio. At non solum Libellaticos Cyprianus in hoc libro, sed eos etiam »qui de hoc vel cogitaverunt,« hortatur ut non cessent in »agenda poenitentia atque in Domini misericordia deprecanda, ne quod minus esse in qualitate delicti videtur, in neglecta satisfactione cumuletur.« Scriptum esse librum inter prima redditae pacis gaudia ex initio patet: »Pax ecce, dilectissimi fratres, Ecclesiae reddita est, et quod difficile nuper incredulis et perfidis impossibile videbatur, ope atque ultione divina securitas nostra reparata est . . . : exoptatus votis omnium dies venit . . . . Confessores, praeconio boni nominis claros et virtutis ac fidei laudibus gloriosos, laetis conspectibus intuemur, sanctis osculis adhaerentes, desideratos diu inexplebili cupiditate complectimur. Adest militum Christi cohors candida, etc.« Videtur ergo liber de Lapsis viam stravisse concilio Carthaginensi, quod paulo post reditum Cypriani habitum est. Mense maio hujus anni 251 collocatur a Pearsonio, idque cum verbis Cypriani quadrat: »Secundum quod tamen ante fuerat destinatum, inquit Epist. LII (p. 67), persecutione sopita, cum data esset facultas in unum conveniendi, copiosus episcoporum numerus, quos integros et incolumes fides sua et Domini tutela protexit, in unum convenimus.« Adfuisse presbyteros et diaconos patet ex Epist. LV. Quod ait Cyprianus in eadem Epist. LII et in Epist. LV, episcopos scripsisse ad Cornelium et de lapsis »participato invicem consilio« statutum fuisse, id prima specie videtur concilium serius habitum probare; nam Cornelius mense junio electus est, nec statim litteras accepit ab episcopis Africanis, qui non ad eum aliquamdiu, sed ad ipsius ecclesiam litteras suas mittebant, donec legati quos Romam miserant, certum de dissensione ibi exorta nuntium referrent. Sed, ut observat Tillemontius, fieri potuit ut ex episcopis qui concilio interfuerant, multi adhuc Carthagine versarentur cum de legitima Cornelii electione constitit; qui, cum ad Cornelium suo et aliorum nomine scripserint, non immerito visi sunt conjunctis cum Cornelio consiliis statuisse quidquid de lapsis statuerunt. Haec autem verba ex Epistola LV, »concilio frequenter acto,« sic post Pearsonium interpretatur Tillemontius, quasi concilium saepe repetitum fuerit, ita ut quibusdam episcopis Carthagine abeuntibus, quibusdam succedentibus, continuatum quodammodo videri posset.

Praecipua concilii deliberatio in lapsorum causis dijudicandis [Col. 0122] versata est; et cum summa esset circumstantiarum varietas, omnia singulari prudentia, tamquam aurificis statera, examinata sunt. Alii enim nefando sacrificio, alii solis libellis contaminati, vel etiam crimen sola cogitatione susceperant. Non aequandi erant, ait Cyprianus Ep. LII (p. 70), »ille qui ad sacrificium nefandum statim voluntate prosilivit, et qui reluctatus et congressus diu ad hoc funestum opus necessitate pervenit; ille qui et se et omnes suos prodidit, et qui ipse pro cunctis ad discrimen accedens, uxorem et liberos et domum totam periculi sui perfunctione protexit; ille qui inquilinos vel amicos suos ad facinus compulit, et qui inquilinis et colonis pepercit, fratres etiam plurimos qui extorres et profugi recedebant, in sua tecta et hospitia recepit, ostendens et offerens Domino multas animas viventes et incolumes, quae pro una saucia deprecentur.« Alii denique serius lapsi fuerant, alii citius; alii ad poenitentiam statim confugerant, alii, nimia libellorum a martyribus acceptorum fiducia, hoc remedium effugere conati fuerant. Itaque examinatae sunt in concilio Carthaginensi »causae et voluntates et necessitates singulorum, et in libello singulorum placita conscripta sunt.« (Ibid.) Hunc libellum non absimilem fuisse canonibus poenitentialibus merito observavit Baronius, nec ulla prorsus ratione librum de Lapsis intelligit editor Oxoniensis in notis ad hunc locum. Videri possunt quae de concilii decretis in praefatione diximus.

Suspicatur Tillemontius decretum in eodem concilio fuisse ut, si qua instaret persecutio, lapsis ante praescriptum tempus communio daretur. In hanc illum suspicionem induxerunt haec Cypriani verba ex Epist. LII (pag. 71): »Nec ad poenitentiam quis a nobis compelli potest, inquit, si poenitentiae fructus subtrahatur. Si praelium prius venerit, corroboratus a nobis invenietur armatus ad praelium. Si vero ante praelium infirmitas urserit, cum solatio pacis et communicationis abscedit.« Sed hujus loci ea videtur esse sententia, spem pacis post poenitentiam consequendae id habere commodi, ut lapsorum animos erigat et ad acrius pugnandum, si qua redierit occasio, corroboret, quia, ut paulo ante dixerat Cyprianus, »ad fidem et virtutem de poenitentia robur armatur; quod armari non poterit si quis desperatione deficiat, si ab Ecclesia dure et crudeliter segregatus ad gentiles se vias et saecularia opera convertat, vel ad haereticos et schismaticos rejectus ab Ecclesia transeat.« Praeterea, si decretum in hoc concilio fuisset ut lapsis urgente persecutione communio daretur, non id omisissent Cyprianus et alii episcopi in Epist. LIV, in qua quod decreverant de lapsis ob instantem persecutionem in Ecclesiam colligendis, id Cornelio approbare non conantur ex concilii prioris auctoritate, sed »Spiritu sancto suggerente« ita se statuisse declarant. Memorat Cyprianus in Epistola LV, aliud de episcopis lapsis ejusdem concilii decretum; ejusmodi homines ad poenitentiam »quidem agendam posse admitti, ab ordinatione [Col. 0123] autem cleri, atque sacerdotali honore prohiberi.« Prodiit coram episcopis in concilio congregatis Felicissimus cum presbyteris ipsi affixis, ut perspicitur ex Ep. XLII; sed eos auditos episcopi condemnarunt et abstinuerunt. »Sed et Jovinus et Maximus episcopi, ob nefanda sacrificia et crimina in se probata sententia novem episcoporum condemnati, iterato in concilio abstenti« sunt, ait Cyprianus in Epist. LV (p. 84).

Quemadmodum in hoc concilio »non consensione« tantum episcoporum »sed et comminatione«, ut ait Cyprianus ep. LV (p. 85), decretum est »ut poenitentiam non agentibus nemo temere pacem daret:« ita justis martyrum petitionibus aliquid honoris causa, ut ferebat Ecclesiae consuetudo, delatum fuisse crediderim. Nam in libro de Lapsis, quem Cyprianus in Ep. LI, nuper legisse se Carthagine testatur, unde etiam nonnulli in ipso concilio lectum fuisse colligunt; in hoc, inquam, libro, ut nimiam martyrum nonnullorum »in remittendis passim donandisque peccatis« licentiam refellit Cyprianus, ita eorum mandatis aliquid fatetur posse concedi, »si justa, si licita, si non contra ipsum Dominum a Dei sacerdote facienda, si obtemperantis facilis et prona consensio, si petentis fuerit religiosa moderatio« (pag. 187). Fatetur etiam (p. 193) Deum in acceptum referre posse quidquid pro veris poenitentibus »et petierint martyres et fecerint sacerdotes.« Quare verisimile est Mappalico martyri, qui matrem suam atque, ut in nonnullis editionibus legitur, sororem domestica pietate commotus commendaverat, aliquid concessum fuisse, et aliis etiam qui Lucianum imitati non fuerant, sed, ut praecipit Cyprianus Ep. XI, diligenter inspexerant »et actum et opera et merita singulorum, ipsorum quoque delictorum genera et qualitates«, et quos ipsi noverant, »quorum poenitentiam satisfactioni proximam« conspiciebant, eos nominatim libello designaverant.



XIX.---PRUDENTIA SANCTI CYPRIANI IN COMPRIMENDO SCHISMATE NOVATIANI, ET CONFIRMANDO EPISCOPATU S. CORNELII.

Defuncto gravissimis molestiis Cypriano, quas ei nonnullorum martyrum intemperans indulgentia et impia schismaticorum temeritas exhibuerant, novae difficultates superve nerunt, exorta Romae dissensione, ac Novatiani haeresi aditum in varias ecclesias tentante. Post Fabianum, qui die 20 januarii, anno 250, martyr obiit, episcopo caruerat Ecclesia Romana, nec pastoris eligendi locum reliquerat Decii crudelitas. Sed tandem, tyranno absente, imperio in urbe Julio Valenti delato, cum tempus commodissimum oblatum esset, electus est »de clericorum pene omnium testimonio, de plebis quae tunc adfuit suffragio et de sacerdotum antiquorum et bonorum virorum collegio,« S. Cornelius, vir omni laude cumulatus, de quo quanta judicia fecerit Cyprianus ex pluribus illius epistolis perspicitur, praesertim ex Ep. LII. Constat hanc electionem factam fuisse post Pascha [Col. 0124] hujus anni 251, si quidem Cyprianus, qui Carthaginem, elapsis diebus festis, rediit, concilium habebat cum collegis cum hujus electionis nuntius allatus est. Quinetiam usque ad diem quartum junii electio differenda est, si Pearsonii conjecturas sequamur, quae probabiles Tillemontio visae sunt. Nam, cum ex duobus pontificalibus, alter a Bucherio promulgatus Cornelium duos annos, tres menses et decem dies sedisse dicat, alter a Bollando editus unum S. Pontifici annum, duos menses et tres dies attribuat, Pearsonius, ex utroque excerpens quae convenire visa sunt, et quae minus quadrabant emendans, Cornelium sedisse annum unum, tres menses et decem dies existimat, sicque electionem refert ad diem quartum junii anni 251, ut eam cum ipsius morte conciliet, quam idibus septembris, anno 252, contigisse multis magnisque indiciis patet.

Novatus, qui in Africa »primum discordiae et schismatis incendium seminaverat,« ut ait Cyprianus in Epist. XLIX, »Romam quoque ad evertendam Ecclesiam navigans, similia illic et paria molitus est.« Dedit se Novatiano, cique suas artes et foecundum ingenium dicavit. Novatianus hoc administro confisus, quinque presbyteros, nonnullos confessores ac partem plebis ad usus suos adjunxit, ac Cornelii intercessit electioni, variis illum criminibus accusans, in his quod libello sese contaminasset. Cum utraque pars scripsisset in Africam, Cyprianus et plurimi alii episcopi qui ad eum venerant, rem tanti momenti omni animi provisione tractandam intellexerunt. Itaque Cyprianus praecepit ut clero et plebi legerentur litterae Cornelii »quae religiosam simplicitatem sonabant« illiusque »episcopatus ordinationem singulorum auribus intimavit;« quae vero ex diverso adversus Cornelium ejusque presbyteros in librum Carthaginem »transmissum congesta fuerant acerbationibus criminosis,« ea penitus respuit Ep. XLII; sed tamen cum episcopis compluribus qui in unum convenerant, statuit ut »legatis coepiscopis Caldonio et Fortunato Romam missis, omnia interim integra suspenderetur, donec iidem collegae, rebus illic aut ad pacem redactis aut pro veritate compertis, redirent.« Non ignorabant episcopi Africani satis fuisse, ex veteri more, ut se Cornelius episcopum factum per litteras nuntiaret; sed, ut illius adversariis omnem perturbandae Ecclesiae causam praecluderent, litteras episcoporum a quibus ordinatus fuerat desiderarunt, et legatos miserunt qui has litteras referrent, et totam rem diligenter exploratam narrarent, »ut tum demum, scrupulo omni de singulorum pectoribus excusso, per omnes omnino in Africa positos episcopos litterae fierent, et Cornelium universi collegae, illiusque communicationem, id est catholicae Ecclesiae unitatem pariter et charitatem probarent firmiter ac tenerent.« (Ep. XLI.) Haec autem a Cypriano ea mente ejusque collegis provisa esse, ut Cornelii electionem stabilirent, non quod eam in suspicionem vocarent, inde etiam perspicitur, quod Cyprianus »singulis navigantibus, ne cum [Col. 0125] scandalo ullo navigarent rationem reddebat,« eosque hortabatur »ut Ecclesiae catholicae radicem ac matricem agnoscerent ac tenerent,« id est, cum Cornelio communicarent. Sed tamen litterae ad presbyteros et diaconos, non ad Cornelium dirigebantur; et cum Cyprianus ac Cerealis Hadrumetum ante reditum legatorum venissent, ac presbyteros et diaconos illius civitatis, absente Polycarpo episcopo, docuissent quid in concilio decretum fuisset; ipsi quoque quod et caeteri observare coeperunt, et litteras presbyteris et diaconis Romanis inscripserunt, quamvis antea ad ipsum Cornelium Polycarpi nomine litterae dirigerentur (Ibid.).

Antequam redirent legati, venerunt Carthaginem missi a Novatiano Maximus presbyter et Augendus diaconus, et Machaeus quidam et Longinus: cumque ex litteris quas secum ferebant, et ex eorum sermone atque asservatione Novatianum episcopum factum Cyprianus ejusque collegae comperissent, a communione eos statim cohibendos esse censuerunt, refutatis interim ac retusis quae obstinate ac pertinaciter asserere tentabant.

Postquam reversi sunt legati cum litteris episcoporum qui ordinationi Cornelii interfuerant, supervenerunt Roma duo alii episcopi Africani, Pompeius et Stephanus, qui, cum totam rem oculis suis vidissent, »ipsi quoque ad instruendos (episcopos Africanos) manifesta secundum gravitatem ac fidem suam indicia ac testimonia protulerunt (Ep. XLI).« Duos illos episcopos Romam missos fuisse existimat Pearsonius, ut electioni episcopi Romani interessent; sed, ut observat Tillemontius, praeterquam quod nullum exstat exemplum ejusmodi legationum, nec de futura electione Africani quidquam videntur cognovisse, certe si legati Romam ad hoc munus missi fuissent, necesse non fuisset Caldonium et Fortunatum postea mittere, sed commodius multo fuisset istorum, qui totam rem oculis suis exploraverant, reditum expectare. Hos tamen Caldonius et Fortunatus occuparunt. Adeo verum est non a collegis missos fuisse, sed aut persecutione saeviente fugisse, aut negotiorum causa Romam profectos esse. Horum testimonio cum legatorem narratione et litteris collegarum Cornelii consentiente, sic de legitima istius ordinatione apud omnes constitit, »ut nec necesse fuerit ultra audiri eos qui a Novatiano venerant missi.« (Ibid.)



XX.---QUO TEMPORE ERUPIT SCHISMA NOVATIANI.

Sed non parvi interest ad rerum a Cypriano gestarum ordinem, quo tempore schisma conflaverit Novatianus, quo tempore ordinationem susceperit inquirere. Opinati sunt Valesius et Pearsonius eadem schismatis initia fuisse ac anni 251. Tillemontius ante ordinationem Cornelii id contigisse negat. Magni est momenti in utraque sententia testimonium Cornelii in epistola ad Fabium Antiochenum, ubi S. Pontifex testatur S. Moysem martyrem, dum adhuc [Col. 0126] in vivis esset, Novatiano et quinque presbyteris communionem denegasse. Unde, cum inter utrosque conveniat S. Moysem sic egisse cum Novatiano palam et aperte schismatico, Valesius et Pearsonius concludunt schisma cum anno 251 incoepisse, quia S. Moyses initio hujus anni in carcere obiit, ut est in vetusto Bucherii Pontificum catalogo: Tillemontius vero, cum certo teneat schisma ante ordinationem Cornelii non erupisse, mortem Moysis, quem Cornelius nuper martyrio perfunctum fuisse dicit, in mensem novembrem rejicit ejusdem anni 251. Sic mediam inter utrosque viam inibo, ut ex utraque sententia aliquid assumam, aliquid etiam refellam. Etsi enim schisma ante Cornelii ordinationem erupisse non credam, videtur tamen multo ante occultis molitionibus informatum et praeparatum, ita ut necessitatem non afferat S. Moysis martyrii cum Tillemontio differendi, nec mors S. Moysis schisma ad initium anni 251, cum Valesio et Pearsonio referre cogat.

Necessariis rationibus pugnat Tillemontius nullum Romae schisma ante Cornelii ordinationem exstitisse. 1o S. Pacianus Ep. II (pp. 56 et 60) et auctor libri ad Novatianum haereticum, declarant Novatianum concepta ex Cornelii episcopatu invidia in schisma impulsum fuisse. 2o Novatum, qui schisma Carthagine conflabat mense martio aut saltem februario, perabsurde Pearsonius mense januario, Valesius februario Romam transferunt. Denique repugnat ut schisma Romae exortum ecclesia Africana tamdiu ignoraverit, nec ante ad sedandam dissensionem miserit legatos, quam de Cornelii electione certior facta fuisset. Difficile est profecto his rationibus non assentiri.

Verum nec Tillemontio nec ipsius adversariis favet Cornelii testimonium, sed potius probat S. Moysem in Novatiano non apertum schisma, sed occultas machinationes multis improbe factis conjunctas condemnasse. Sic loquitur S. Pontifex apud Euseb. (l. VI, c. 43): , , , . »Quem etiam (Novatianum) Moses, inquit, beatissimus martyr, qui nuper apud nos egregio et admirando martyrio perfunctus est, dum adhuc in vivis esset audaciam ejus ac furorem perspectum habens, a communione sua separavit cum quinque presbyteris, qui se pariter cum illo ab Ecclesiae corpore abruperant.« Frustra vir eruditus ex his verbis, »nuper martyrio functus,« rem ante unum aut alterum mensem contigisse colligit, cum ejusmodi loquendi ratio his quae ante decem menses vel etiam ante annum contigerunt, aptari possit. His autem verbis, »cum quinque presbyteris, qui se pariter cum illo ab Ecclesiae corpore abruperant,« fateor negatam apertis schismaticis communionem indicari. Sed graecae voces sic optime redduntur, »cum quinque presbyteris [Col. 0127] qui se pariter cum illo ab Ecclesia abruperunt.« Sic autem interpretando, non videtur schisma praecessisse negatam a Moyse communionem, sed potius subsecutum esse.

Multa in eodem testimonio hanc interpretationem confirmant. 1o Factum Moysis sic narrat Cornelius, sic ejus testimonio utitur, ut et laudem ei tribuat, quae ipsi communis non sit cum omnibus, et Novatiano ignominiam non levem inurat. Porro nec sancto martyri magna laus fuisset homines aperto schismate implicatos, et tot episcopis, tot presbyteris ac plebi pene universae detestatos, ad communionem suam non admittere; nec ipsis schismaticis totius orbis communione exclusis magnum opprobrium fuisset unius martyris amissa communio. Deinde vero cum Novatianus schismaticos conventus cum suis ageret, an tunc eum cum S. Moyse communicare voluisse et repulsam tulisse dicemus? Non videtur aptum ad eam rem tempus. 2o Non dicit Cornelius communionem Novatiano negatam fuisse ob apertum schisma, sed quod ejus audaciam et furorem perspiceret Moyses. Satis multa improbe fecerat Novatianus, ut cum eo sic ageret Moyses, in primis quod in persecutione a diaconis monitus ut fratribus succurreret, non jam amplius presbyterum se esse velle dixerat. Haec illa fuit audacia Novatiani, hic furor: ad quem cum accederet nefaria consiliorum conjunctio cum quinque presbyteris, non difficile fuit S. Moysi quid ad Ecclesiae perniciem meditarentur prospicere, nec mirum si cum eis communicare noluit. 3o Si communionem manifestis schismaticis S. Moyses denegasset, non solum quinque presbyteros, sed etiam confessores qui Novatiano sese dederant, eadem sententia notasset. Nam quatuor confessores »de carcere prodeuntes schismaticus et haereticus error« exceperat, ut ait Cyprianus Ep. LI, eosque sibi ab initio sociaverat.« Novatianus, teste Cornelio apud Euseb. (lib. VI, c. 43), in hos Novatiani gregales idem esse debuit qui in quinque presbyteros erat; sed tamen quinque tantum presbyteris communionem negat. Quod argumento est eum in Novatiano non apertum schisma, non manifestum cum Cornelio et omnibus episcopis Cornelio adhaerentibus bellum condemnasse, sed nefarias molitiones, et inita cum quinque presbyteris Ecclesiae perturbandae consilia, quae, pluribus Novatiani vitiis addita, Moysem deterruerunt quominus cum eo communicaret. 4o Martyrium Moysis non videtur mense novembri, ut existimat Tillemontius, sed potius ante ordinationem Cornelii contigisse. Constat martyres e carcere solutos fuisse cum Cornelius ordinatus est. Cur ergo solus Moyses particeps illius pacis non fuisset, quae tam diu negatam eligendi episcopi copiam fecit? Deinde vero Moyses non in carcere obiit, ut est in Bucherii catalogo, sed sanguinem pro Christo profudit, ut demonstrat Tillemontius ex verbis Cornelii, qui eum praeclaro et admirando martyrio perfunctum declarat. Porro ab ordinatione Cornelii usque ad mensem novembrem, non videtur Christianorum sanguis Romae [Col. 0128] fusus fuisse. Sedebat intrepidus Cornelius »Romae in sacerdotali cathedra eo tempore, cum tyrannus infestus sacerdotibus Dei fanda atque infanda comminaretur, cum multo patientus et tolerabilius audiret levari adversus se aemulum principem, quam Romae constitui Dei sacerdotem,« ait Cyprianus, Epist. LII (p. 69). Quamobrem, aut Decius per totum illud tempus crudelitatis suae satietatem capere non potuit, aut id in reditum suum differebat. Cum ergo Cornelius evaserit, cui tamen potissimum infensus erat Decius, non videtur Moyses praeclaro et admirando martyrio perfunctus mense novembri, sed potius mense januario, ut est in vetusto Bucherii catalogo, vel certe ante finem persecutionis, ante ordinationem Cornelii et apertum schisma Novatiani.



XXI.---QUO TEMPORE ORDINATUS NOVATIANUS.

De ordinatione Novatiani non una est criticorum sententia. Pearsonius ipso mense junio ordinatum fuisse Novatianum putat, ejusque legatos julio ineunte Carthaginem venisse: Tillemontius id contigisse contendit post comprobatam universae Africae judicio ordinationem Cornelii. Non leves rationes persuadent facinus admissum fuisse antequam Africa ordinationem Cornelii testimoniis suis confirmaret. Sed, antequam id probare incipiam, obiter observabo Pearsonium in his quae ad Cornelii ordinationem spectant dispensandis minus accurate versari. Ait enim »mense junio jam affecto Cyprianum accepisse Cornelii et collegarum litteras.« Sed ex his quae jam diximus ac deinceps dicemus, perspicitur episcopos Afros, acceptis Cornelii litteris, desiderasse ipsius collegarum litteras, ac tum demum ad firmandam Cornelii ordinationem incubuisse, cum has collegarum litteras legati retulerunt. Cum autem ordinatus fuerit mense Junio Cornelius, legati post acceptum hujus rei nuntium ab Afris missi, redire mense junio cum litteris non potuerunt.

Quod autem spectat ad ordinationem Novatiani, facile probatur adversus Tillemontium hoc scelus commissum fuisse paulo post ordinationem Cornelii, ac forte etiam ipso mense junio exeunte, ut visum est Pearsonio. Nam legati a Novatiano missi in Africam venerunt antequam Roma rediissent Caldonius et Fortunatus, quos episcopi Africani in hanc urbem ad pacandas dissensiones miserant. Res est in promptu ex Epistola XLI, ubi narrat Cyprianus legatos Novatiani, statim atque Carthaginem venerunt et Novatianum episcopum factum nuntiarunt, a communione prohibitos fuisse, »refutatis interim ac retusis quae obstinate ac pertinaciter asserere tentabant.« Deinde haec addit: »Nam et ego et collegae plurimi qui ad me convenerant, expectavimus adventum collegarum nostrorum Caldonii et Fortunati, quos ad te nuper et coepiscopos nostros qui ordinationi tuae affuerant, legatos miseramus, ut, eis adventantibus et rei gestae veritatem reportantibus, majore auctoritate et lucida per eos probatione, partis adversae improbitas frangeretur.« Liquet ergo Novatiani legatos [Col. 0129] reditum Africanorum praesulum celeritate superasse, eosque interim communione prohibitos fuisse dum legatorum reditus exspectatur. Qui postquam redierunt, iisque supervenerunt duo alii episcopi Pompeius et Stephanus, qui Cornelii ordinationi interfuerant, tum vero et litteris Italorum episcoporum quas legati attulerant, et Pompeii et Stephani testimoniis sic illustrata et confirmata res est, »ut nec necesse fuerit audiri ultra eos qui a Novatiano venerant missi.« Similiter in Epistola XLII narrat Cyprianus episcopos Africanos, postquam diversa pars episcopum sibi constituit, acceptis litteris tam Cornelii quam collegarum, »item adventantibus bonis viris, Pompeio et Stephano, a quibus haec omnia cum laetitia communi asserta sunt firmiter et probata,« tum demum litteras ad Cornelium direxisse. Ergo Novatiani legati ante Carthaginem missi sunt quam Caldonius et Fortunatus Roma profecti fuissent, vel forte etiam antequam Romam pervenissent. Nam, si res oculis suis vidissent, cur litteris tantum quas attulerunt, ac non potius eorum quoque testimonio niteretur Cyprianus, quemadmodum Pompeii et Stephani testimonio nititur? Praeterea testatur Cyprianus in Ep. XLI se »ex litteris, quas secum ferebant legati Novatiani et ex eorum sermone atque asseveratione, Novatianum episcopum factum« comperisse. Unde patet primum hujus rei nuntium a legatis Novatiani allatum fuisse, nec quemquam in Africa horrendum scelus ante eorum adventum suspicatum fuisse. Ex quo etiam confirmatur quod jam diximus, eos advenisse non solum ante Pompeium et Stephanum a »quibus haec omnia asserta et probata,« nempe episcopum constitutum esse a seditiosis »contra sacramentum semel traditum divinae dispositionis et catholicae unitatis,« sed etiam ante Caldonium et Fortunatum. Nam in litteris quas Caldonius et Fortunatus a Cornelio ejusque collegis attulerunt, scripta erant, ut testatur Cornelius Epist. XLVI, multa quae praecesserant a confessoribus Novatiano adhaerentibus designata, quaeque redeuntes ad Ecclesiam non sine lacrymis confessi sunt, in his »circumventos commisisse se schismatica et haeresis auctores fuisse, ut paterentur ei (Novatiano) manus quasi in episcopum imponi.« At si ejusmodi litterae adventum legatorum Novatiani occupassent, non ex his legatis Cyprianus et alii episcopi primum episcopatus a Novatiano arrepti nuntium accepissent.

Non potest ergo defendi sententia Tillemontii, nec ulla prorsus ratione accuratissimus scriptor ordinationem Novatiani post reditum legatorum Africae collocat. Illud autem multo improbabilius, quod Ecclesiam, saltem Africanam, in comprobando Cornelii episcopatu jam consensisse ait cum Novatianus ordinatus est. Haec Africanae ecclesiae consensio tum demum enituit cum episcopia Cypriano ejusque collegis qui Carthagine aderant, de tota re admoniti litteras ad Cornelium scripserunt. Sed, antequam Cyprianus episcopos Africanos de rebus Romanae Ecclesiae certiores faceret, Primitivum presbyterum Romam misit cum [Col. 0130] Epistola XLI, ut quomodo excepti essent Carthagine legati Novatiani nuntiaret. De suis enim in universam Africam litteris non loquitur nisi in Epistola XLII, per Mettium hypodiaconum, et Nicephorum acolythum, qui Primitivum subsecuti sunt, perlata. »Sed et per provinciam nostram, inquit, haec eadem collegis singulis in notitiam perferentes, ab his quoque fratres nostros cum litteris dirigendos esse mandavimus.« Tum cum autem Africani episcopi a Cypriano admoniti scriberent ad Cornelium, jam redierat Primitivus presbyter cum litteris Cornelii, quibus respondens Cyprianus ait (Ep. XLX): »Placuit ut per omnes omnino istic positos litterae fierent, sicuti sunt, etc.« Igitur ab ordinatione Novatiani ad consessum Africae in comprobando episcopatu Cornelii multa intercesserunt, adventus legatorum Novatiani, reditus legatorum Africae, itus et reditus Primitivi presbyteri.

Nititur 1o Tillemontius his Cypriani verbis ex Ep. LII: »Quo (Petri loco) occupato de Dei voluntate, atque omnium nostrum consensione firmato, quisquis jam episcopus fieri voluerit, foris fiat necesse est.« Unde concludit jam ab omnibus episcopis aut saltem ab Africanis jura Cornelii fuisse firmata cum Novatianus ordinatus est. Sed minus animadvertit doctissimus criticus Cyprianum loqui de eo rerum statu qui tum erat. Cum enim consensus universi orbis ad defensionem Cornelii conspiraret, nec tamen conatibus suis desisteret Novatianus, merito Cyprianus hunc illi consensum opponit, atque hoc argumento non tam illius ordinationem quam obstinatum in illa retinenda animum oppugnat. Hic in eadem Epistola LII, de Novatiani ordinatione loquens, hoc tantum ei objicit, quod »episcopo in Ecclesia a sexdecim episcopis facto adulter atque extraneus episcopus fieri a desertoribus per ambitum« conatus sit. Similiter legatis Novatiani non totius orbis consensum objiciebat Cyprianus, sed testimonium collegarum a quibus ordinatus fuerat Cornelius, litteris a Caldonio et Fortunato allatis consignatum, ut perspicitur ex Ep. XLI.

Quaerit 2o Tillemontius cur ordinatio Novatiani statim ab Africanis rejecta sit »ut illicita et contra Ecclesiam facta,« ejusque legati communione prohibiti, si nondum ordinationem Cornelii episcopi Africani comprobaverant. Sed facilis et expedita responsio. Nam Cyprianus, ut modo vidimus, numquam dubitavit quin legitima esset ordinatio Cornelii; sed, acceptis ex utraque parte litteris, omnia ad reditum legatorum integra servari voluit, ut nullum discordiae locum relinqueret. Quare minime mirum si maxima indignatione commotus est statim atque de nefaria Novatiani ordinatione cognovit.

3o Existimat Tillemontius ex Epistola LXVII colligi posse Novatianum, cum in Africam legatos misit, jam Ecclesiae hostem judicatum fuisse, aut saltem Cornelium jam tum in universa Africa pro legitimo Romae episcopo habitum fuisse. At nihil ejusmodi legere est in Epistola LXVII. Ait quidem Cyprianus [Col. 0131] Novatianum olim hostem Ecclesiae judicatum, et cum in Africam legatos misisset, hinc a concilio plurimorum sacerdotum sententiam retulisse. Addit cum nuper retusum et refutatum et per totum orbem a sacerdotibus Dei abstentum. At ei non exprobrat quod ordinatus fuerit cum jam Cornelii episcopatus totius orbis auctoritate confirmatus esset, sed quod, »Cornelio in catholica Ecclesia de Dei judicio et cleri ac populi suffragio ordinato, profanum altare erigere et adulteram cathedram collocare, et sacrilega contra verum sacerdotem sacrificia offerre tentaverit.«

4o Denique observat Tillemontius Antonianum, ad quem scripsit Cyprianus Epistolam LII, jam ex consilio Cypriani amplexum fuisse communionem Cornelii antequam litteris Novatiani commotus iniquas de Cornelio ac Cypriano suspiciones acciperet. Verum hoc Antoniani exemplo sententia Tillemontii prorsus evertitur. Scripserat enim Antonianus ad Cyprianum non solum se »cum Cornelio unum tenere consensum, sed etiam cum Novatiano non communicare.« Simul ergo et Cornelii ordinationem comprobavit, et Novatianum illius aemulum rejecit. Quod autem Novatiani litteras serius videtur legisse, postquam videlicet hortatu Cypriani jam suam cum Cornelio communionem declaraverat, id facile conciliatur. Nam legati Novatiani cum Carthagine rejecti fuissent, oppidatim per civitates discurrere coeperunt; ac proinde fieri potuit, ut tardius ad Antonianum venirent. Praeterea aliam postea legationem aliasque litteras misit Novatianus, de quibus Cyprianum loqui non repugnat.



XXII.---ORDO RERUM A SANCTO CYPRIANO GESTARUM IN CAUSA CORNELII.

Sic ergo totam hanc rerum gestarum seriem texere possumus. Statim atque legatorum reditu veritas tanta luce circumfluxit, ut iterum Novatiani legatos audiri necesse non esset, scripsit Romam Cyprianus per Primitivum presbyterum, cui in mandatis dederat ut Cornelio narraret quae in epistolam congerere longius fuisset. Haec est quadragesima prima epistola apud Pamelium. Scribunt deinde episcopi qui Carthagine aderant ad alios universae Africae episcopos, eosque de Cornelii rebus et Novatiani schismate certiores faciunt, ac fratres cum litteris Romam dirigendos esse mandant. Quod autem alios hortabantur, id ipsi in primis perfecerunt, ac communiter scripserunt ad Cornelium. Vix dubium est quin ipsae illae sint litterae Cypriani ejusque collegarum, in quibus testatur Eusebius (lib. VI, c. 43), decretum fuisse ut lapsis subveniretur ac nefariae haeresis auctor ab Ecclesia ejiceretur. Erant in iisdem litteris multa de Felicissimo ejusque sociis, de quibus quid sensissent episcopi illis auditis, quidque pronuntiassent, Cornelio narrabant. Utraeque illae concilii et ad episcopos Africanos et ad Cornelium litterae commemorantur a Cypriano in Ep. LXII, per Mettium acolythum hypodiaconum et Nicephorum [Col. 0132] missa. Per eosdem clericos misit Cyprianus exempla litterarum quas a se de Felicissimo ejusque presbyterio ad clerum et plebem Carthaginensem scriptas, jam antea per Caldonium et Fortunatum ad Cornelium miserat. Hortatur Cornelium ut eas fratribus legi jubeat. Missa est haec Epistola XLII antequam rediisset Primitivus presbyter; nondum enim didicerat Cyprianus ex litteris quas ille attulit molestum accidisse Cornelio quod auctor Adrumetinis fuisset ne ad Cornelium nominatim, sed ad Ecclesiam Romanam scriberent. Suspicans tamen aliquid Cyprianus, ac metuens ne qua offensio mentem Cornelii subiisset, demonstrat in eadem Epistola XLII se pacis et unitatis studio adductum fuisse ut omnia integra servarentur, dum litterae ab episcopis Italiae venirent.

Praeter hanc Epistolam XLII, alia brevior Mettio commissa est ad Cornelium, quae est XLIII. Certiorem illum facit Cyprianus se ad confessores schismaticos scripsisse, sed mandasse Mettio ut has litteras Cornelio legeret, nec eas redderet nisi Cornelius reddendas esse judicaret. Non verisimile est Mettium a Cypriano bis missum fuisse Romam, semel quidem cum Nicephoro ad Epistolam XLII, iterum ad quadragesimam tertiam de confessoribus schismaticis perferendam. Hoc, inquam, verisimile non fit; nam Nicephorus, quem cum Mettio probabile est rediisse, nuntium Cypriano de reditu confessorum optatissimum attulit. Sed cur Cyprianus duas simul ad Cornelium litteras dedit? Rem solvit Tillemontius. Cum probe sciret Cyprianus litteras suas Romae publice legi solere, prudenter breviori epistolae commisit, quae in vulgus efferri nolebat. Praeter Epistolam ad Confessores, quae est XLIV, mittebat illis Cyprianus libros suos de Lapsis et de Unitate Ecclesiae. Ex quo facilis est conjectura hunc librum de Unitate Ecclesiae circa hoc tempus scriptum fuisse, idque confirmatur Pontii testimonio, qui eum statim post librum de Lapsis recenset.

Antequam has litteras acciperet Cornelius, scripsit Cypriano per Primitivum presbyterum, ac sibi displicuisse significavit consilium Adrumetinis a Cypriano datum. Respondet ei Cyprianus per Epistolam XLV, quae tum scripta est cum undique Africani episcopi Romam scriberent, ut se Cornelio adhaerere testarentur. In rebus tanti momenti nec Cyprianum, nec clericos quos Romam mittebat verisimile est cessasse; nec videtur multum effluxisse temporis inter illas Epistolas XLI, XLII, XLV. Scripta est enim quadragesima prima per Primitivum presbyterum paulo post reditum legatorum, quadragesima secunda paulo post litteras concilii ad Cornelium, ante reditum Primitivi, antequam ex variis Africae provinciis ad Cornelium scriberetur, quod tunc fiebat cum allatis a Primitivo litteris Cyprianus per Epistolam XLV responderet.



XXIII.---NOVI CONATUS NOVATIANI.---REDITUS CONFESSORUM ROMANORUM IN ECCLESIAM HORTATU CYPRIANI: ID ANTE CONCILIUM ROMANUM ANNI 251 CONTIGISSE OSTENDITUR.
[Col. 0133]

Cum Maximus, Longinus et Machaeus, Novatiani legati, a Cypriano ejusque collegis expulsi fuissent, alios in Africam misit Novatianus, nempe Nicostratum et Novatum et Evaristum et Primum et Dionysium. Cyprianum ea de re monuit Cornelius litteris per Augendum confessorem missis, quae non exstant. Non multo post, alia occasione oblata, iterum per Nicephorum acolythum scripsit ad Cyprianum epistolam inter Cyprianicas XLVIII, in qua rogat ut ipsius opera omnibus coepiscopis et fratribus innotescat Nicostratum multorum criminum reum, et non solum patronae suae carnali, cujus rationes gessit, fraudes et rapinas fecisse, verum etiam ecclesiae deposita non modica abstulisse; Evaristum vero auctorem schismatis fuisse, et successorem plebi cui ante praefuerat, Zetum in locum ejus episcopum esse constitutum. Postridie quam venerant legati Novatiani, supervenit Nicephorus acolythus cum litteris Cornelii, ex quibus Cyprianus didicit et alios episcopos docuit quae ad Nicostratum et Evaristum attinebant. Postea gratias egit Cornelio per Epistolam XLIX.

Sed idem Nicephorus alias litteras multo laetiores attulit, quibus Cyprianum Cornelius de reditu quatuor confessorum Maximi, Urbani, Sidonii et Macharii certiorem faciebat. Cum quidam fratres nuntiassent confessores ad sanitatem reverti, ac postea Urbanus et Sidonius ad presbyteros venissent, affirmantes Maximum presbyterum et confessorem secum pariter cupere in Ecclesiam redire, placuit Cornelio ut ex ipsorum ore et confessione quae per legationem mandaverant audirentur. Qui cum venissent et a presbyteris quae gesserant exigerentur, circumventos se esse affirmaverunt, nec quid in litteris ipsorum nomine per omnes ecclesias missis inesset se scisse, atque ut abolerentur et e memoria tellerentur quae praecesserant deprecati sunt. Omni actu ad Cornelium perlato, jussit contrahi presbyterium: adfuerunt episcopi quinque, et re ad deliberandum proposita, sententiae a singulis dictae, quas Cornelius suis ad Cyprianum litteris subjecit. His ita gestis, venerunt in presbyterium quatuor confessores et plerique fratres, qui se eis adjunxerant, summis precibus desiderantes ut ea quae ante fuerant gesta in oblivionem caderent. Cum autem magnus fraternitatis concursus factus fuisset, una vox erat omnium gratias Deo agentium, ait Cornelius, gaudium pectoris lacrymis exprimentes, complectentes eos quasi eo die poena carceris fuissent liberati. Confessores declararunt se Cornelium sanctissimae Ecclesiae catholicae episcopum agnoscere, confessi sunt se imposturam passos ac circumventos esse, sed tamen sinceram mentem suam semper in Ecclesia fuisse; quippe cum non ignorarent unum Deum esse, unum Christum [Col. 0134] Dominum ac unum Spiritum sanctum, unum Episcopum in Ecclesia catholica esse debere. His rebus permotus Cornelius Maximum presbyterum locum suum jussit agnoscere, caeteros cum ingenti populi suffragio recepit, ac omnia remisit Deo omnipotenti. Haec autem eadem hora, eodem momento ad Cyprianum per scripta transmisit, nempe per epistolam inter Cyprianicas XLVI, ac Nicephorum acolythum descendere ad navigandum destinantem statim dimisit. Carthaginensem ecclesiam laetitia perfuderunt litterae Cornelii; nec dubium quin eas Cyprianus ad caeteras Africae ecclesias miserit, ut rogaverat Cornelius, cui respondit per Epistolam XLVII. Scripserunt etiam confessores ad Cyprianum, eorumque epistola est inter Cyprianicas L. His respondit Cyprianus per Epistolam LII. Quae autem ex litteris Cornelii desumpta narravimus, ea probant non solos confessores rediisse. Venerunt cum illis in presbyterium »plerique fratres qui se eis adjunxerant;« quod quidem non videtur de plebe catholica pro confessoribus deprecante intelligi posse. Postea enim narrat Cornelius fraternitatis concursum; quem tum demum factum indicat fuisse cum omnem hunc actum populo insinuandum judicavit; difficile est sane ut confessores qui multos auctoritate sua abstraxerant, nullos in redeundo socios et imitatores haberent. Cornelii verba non aliter interpretatus est Cyprianus: »Quanto majus est gaudium, inquit (Ep. XLVII), et in terris pariter et in coelo super confessoribus ad Ecclesiam Dei cum gloria sua et cum laude redeuntibus, et redeundi viam caeteris exempli sui fide et probatione facientibus! Hic enim quosdam fratres nostros error induxerat, quod sibi communicationem confessorum sequi viderentur. Quo errore sublato, lux omnium pectoribus infusa est, et Ecclesia catholica nec scindi nec dividi posse monstrata est.« Unde mirum videtur cur Cyprianum Tillemontius de solis confessoribus locutum existimet. Tota res ab eodem erudito scriptore sic narratur, quasi uno et eodem die transacta fuerit. Sed tamen ex his Cornelii verbis, »adfuerunt etiam episcopi quinque, qui et hodie praesentes fuerunt,« duos dies insumptos fuisse patet, quorum prior deliberationem habuit de recipiendis confessoribus, postridie vero absoluta et perfecta, magno fraternitatis concursu, quae pridie constituta fuerant.

Insignem hunc eventum Tillemontius et Pearsonius ad mensem novembrem hujus anni 251 referendum putant, post concilium Romanum, quod hoc anno 251 Cornelius cum sexaginta episcopis habuit mense octobri, ut placet Pearsonio, vel etiam multo citius, ut existimat Tillemontius, ac ante Novatiani ordinationem. Sed non tam sero quatuor illi confessores, aut saltem ante concilium Romanum, rediisse in Ecclesiam videntur.

Reditus confessorum paucis diebus subsecutus est novam legationem Novatiani. »Novato enim illinc a vobis discedente, ait Cyprianus (Ep. XLIX), id est, [Col. 0135] procella et turbine recedente, ex parte illic quies facta est.« Porro a prima legatione ad hanc novam non multum intercessit temporis: nam »prostratus virtutibus Dei« Novatianus, ut ait Cornelius (Ep. XLVIII), »cum Maximus et Longinus et Machaeus fuissent expulsi a Cypriano ejusque collegis, denuo resurrexit.« Quibus ex verbis patet Novatianum non a julio mense ad novembrem feriatum esse, sed accepta damna protinus reparare voluisse, missis peritioribus magisque industriis legatis. Ergo reditus confessorum, qui novae legationis profectionem proxime contingit, non potest in mensem novembrem rejici. Deinde vero Nicephorus, ille acolythus qui utramque epistolam et de nova legatione et de reditu confessorum attulit, non videtur clericus fuisse Romanus, sed potius ipse ille Nicephorus acolythus quem Cyprianus julio exeunte, vel augusto ineunte cum Mettio subdiacono Romam miserat. Sic enim de illo Cornelius loquitur Ep. XLVI: »Haec igitur, frater charissime, eadem hora, eodem momento ad te per scripta transmisimus, et Nicephorum acolythum, descendere ad navigandum destinantem, ad vos statim dimisi.« Quibus ex verbis patet hunc clericum non data opera a Cornelio missum fuisse, sed potius, cum, pefectis rebus quarum causa venerat, rediret, sanctum Pontificem oblata occasione usum esse. Hinc jam ei perferendam epistolam dederat de novis tentamentis Novatiani, sed minime necessariam, aut quae clericum mitti postularet, siquidem jam missus ea de re fuerat Augendus confessor, nec necesse erat alium postea mittere qui idem nuntiaret. Porro, si is est Nicephorus acolythus qui cum Mettio Epistolam XLII Cypriani pertulit, frustra illius reditus ad mensem novembrem differtur. Parvi refert quod in litteris Cornelii nulla fiat mentio de Mettio subdiacono, quocum Nicephorus acolythus profectus fuerat Carthagine; nam similiter Mettius, ut supra vidimus in Epistola XLIII, solus nominatur, quamvis socius ei adjunctus esset Nicephorus.

Quod spectat ad concilium Romanum, reditu confessorum omnino posterius videtur. Nullum prorsus hujus concilii vestigium in litteris Romam aut Carthaginem missis intra illud tempus quod a Cornelii ordinatione ad reditum confessorum effluxit. Legati Caldonius et Fortunatus, qui Carthaginem post Novatiani ordinationem rediere, non amplius quam sexdecim episcoporum litteras attulerunt. Quis ergo credat jam tum ordinationem Cornelii in concilio LX episcoporum confirmatam fuisse, ut suspicatur Tillemontius? Praeterea hoc concilium, teste Eusebio (lib. VI, cap. 43), decrevit »Novatum quidem et eos qui una cum ipso sese insolenter extulerant, et quicumque inhumanissimae et a fraterna charitate alienae ejus opinioni consentire praesumserant, alienos ab Ecclesia habendos esse.« At confessores sic se ante reditum gessere, sic redeuntes excepti sunt, ut excommunicati fuisse non videantur a concilio sexaginta episcoporum: nam, si ab hac synodo [Col. 0136] in judicium vocati et excommunicati in schismate obduruissent, an dicere potuissent circumventos se esse et imposturam passos, ac mentem suam semper in Ecclesia fuisse? quis credat Cornelium sic eos recepturum fuisse, ut omnia remitteret Deo omnipotenti? non sic agi solet cum hominibus jam judicatis et excommunicatis. Posterius ergo concilium reditu confessorum: sed tamen non multo posterius; nam gravissimae causae suberant cur cito haberetur, tum ut Novatiani partes penitus frangerentur, tum ut lapsorum causa, quae ad concilium rejecta fuerat, dijudicaretur.



XXIV.---DE GESTIS ET SCRIPTIS S. CYPRIANI ANNO 252, ANTE PERSECUTIONEM.

Damnatus toto orbe Novatianus non despondebat animum, sed per plurimas civitates novos apostolos suos mittebat, ut quaedam recentia institutionis suae fundamenta constitueret, et super legitimos episcopos crearet alios pseudoepiscopos. Id testatur Cyprianus in Epistola ad Antoniamum, scripta anno 251 exeunte aut 252 ineunte. Jamdudum litteras acceperat Cyprianus ab hoc Numidiae episcopo, quibus se cum Novatiano non communicare, sed Cornelio affixum esse significabat, atque ut earumdem litterarum exemplum ad Cornelium mitteretur, postulabat. Sed postea aliae litterae supervenerunt, in quibus nutare videbatur, Novatiani litteris motus, et quam iste haeresim introduxisset, qua ratione Cornelius cum Trophimo et thurificatis communicaret, sciscitabatur, ac ne ipsius quidem Cypriani humanitatem in lapsos aequo animo accipiebat. Sic ei respondet Cyprianus in hac Epistola LII, ut se et Cornelium mirifice defendat, et cum Novatiano neminem communicare posse demonstret, nisi qui totius Ecclesiae communionem rejiciat. Liquet scriptam esse epistolam post reditum confessorum quos in Ecclesia cum Cornelio junctos esse dicit, post mortem Decii, quem tyrannum appellat, sed tamen ante concessam lapsis hoc anno 252 indulgentiam, siquidem Cypriani defensio in iis tantum versatur quae Libellaticis anno superiore et caeteris in mortis periculo constitutis concessa fuerant. Non immerito Antonianus ille idem videtur esse qui in titulo Epistolae LXX, inter episcopos Numidas recensetur; quod etiam argumento est eum Cypriani monitis non restitisse.

Emissarii Novatiani circa hoc tempus Maximum pseudoepiscopum Carthaginensem fecerunt: sed hoc facinus tam ignobile et obscurum fuit, ut Cyprianus ne scribendum quidem ea de re Romam judicaret. Nam paulo ante de collegarum consilio miserat Cornelio nomina integrorum et catholicorum in Africa episcoporum, ut scirent Cornelius ejusque collegae quibus scribere et a quibus litteras mutuo accipere oporteret; si quis autem praeter eos quos Cyprianus epistola sua complexus fuerat, scribere auderet, scirent eum vel sacrificio vel libello esse maculatum, vel unum de haereticis, perversum scilicet et profanum.

[Col. 0137] Scriptum existimatur hoc anno praestantissimum Cypriani opus de Oratione Dominica. Recensetur a Pontio post librum de Unitate Ecclesiae; et cum multa in eodem libro adversus schismaticos vehementer et copiose dicantur, non male concluditur jam prodiisse Felicissimi et Novatiani schismata cum haec scriberet Cyprianus.

Circa Paschae prima solemnia scripsit Cyprianus Epistolam LIII ad episcopos Fortunatum, Ahymnum, Optatum, Donatianum, Fortunatum et Felicem, qui, cum essent in civitate Capsensi propter ordinationem episcopi (Donatuli, ut versimile est, Capsensis episcopi, qui loco sexagesimo nono sententiam dicit in concilio Carthaginensi anno 257), consulti fuerant a Superio an ad communionem jam admittendi essent Ninus, Clementianus et Florus, qui, Christum confessi coram magistratu et plebe, postea inter tormenta coram proconsule superati, poenitentiam agere non destiterant per hoc triennium, non illud quidem exactum sed inchoatum. Rem decidere non ausi, ad Cyprianum detulerant, et scripserant »ut cum pluribus collegis de hoc ipso plenissime« tractaret. Respondet Cyprianus reddendam ejusmodi hominibus communionem, seque ea de re cum episcopis deliberaturum promittit »quando solemnitati apud suos celebrandae satisfecerint,« et Carthaginem »venerint.«

Vix dubium est quin promissum perfecerit in concilio quod Carthagine habitum hoc anno idibus maii, ut ipse testatur Ep. LV (p. 84). Scribit ibidem »Privatum, veterem haereticum in Lambesitana colonia ante multos fere annos ob multa et gravia delicta nonaginta et episcoporum sententia condemnatum, et Fabiani« papae ac Donati Carthaginiensis episcopi »litteris severissime notatum, cum causam in hoc concilio agere velle se diceret,« admissum non fuisse. Huic concilio interfuerunt episcopi sexaginta sex, si ibi, ut versimillimum est, propositis a Fido episcopo quaestionibus responsum fuit. Is per litteras questus fuerat quod Therapius episcopus Bullae et confessor, ut conjicit Pamelius ex concil. Carth. an. 256, Victori quondam presbytero, antequam poenitentiam plenam egisset, pacem immaturo tempore dedisset. Praeterea novam quamdam de infantibus opinionem Fidus proposuerat, in quibus morem antiquae circumcisionis tenendum putabat, ut infra octavum diem non baptizarentur. Inter alias rationes hanc afferebat: »vestigium infantis in primis partus sui diebus constituti mundum non esse, quod unusquisque illud horreat exosculari.« Respondent sexaginta sex episcopi per Epist. LIX, objurgatum fuisse Therapium, nec tamen ablatam Victori communionem. De infantibus autem propositam ab eo opinionem uno ore universi rejiciunt, et baptisma infantium »in primo statim nativitatis suae ortu« praeclarissimis rationum momentis defendunt. Hoc autem concilium sexaginta sex episcoporum idem prorsus esse perspicitur ac illud quod idibus maii habitum hoc anno 252. Quod enim concessa Victori quondam presbytero laica communio reprehensionem [Col. 0138] nem effugit, argumento est nihil adhuc detractum ac limatum fuisse de superioris anni decreto, ac nondum pacem poentientibus redditam fuisse; quae tamen illis indulgentia perpaucis mensibus post concilium idibus maii habitum concessa est.

Lombertum merito castigat Pearsonius, quod hoc concilium sexaginta sex episcopornm non multo post concilium anni superioris collocaverit. Non verisimile est post concilium, quod tamdiu in causis lapsorum dijudicandis occupatum fuit, aliud eodem anno tam frequens convocatum fuisse, cum praesertim nullum hujus rei vestigium exstet in litteris anno superiore scriptis. At idem Pearsonius hoc concilium in quo responderunt Fido sexaginta sex episcopi, in anni 253 mensem septembrem rejicit, cum episcopi, ut ipse existimat, restituta pace, de rebus ecclesiasticis consiliarentur. Non quadrat haec opinio cum his episcoporum verbis: »Quae res, inquiunt, satis nos movit recessum esse a decreti nostri auctoritate, ut ante legitimum tempus et plenum satisfactionis, et sine petitu et conscientia plebis, nulla infirmitate urgente ac necessitate cogente, pax ei concederetur.« Haec optime congruunt idibus maii anni 252. Jam poenitentiae partem non mediocrem adimpleverat Victor, unum reprehenditur quod plenum tempus non exegisset; quinetiam nihil reprehendetur, si plebis rogatu concessa pax fuisset. At profecto numquam episcopi tam leniter egissent anno 253 inter prima pacis initia. Nam qui, sopita Decii persecutione, tantam prae se severitatem tulerant, ut excommunicationem minarentur si quis lapsos ad communionem admitteret, ii, finita Galli et Volusiani persecutione, cum adhuc manus lapsorum sacrificiis nefandis fumarent, an adeo remissi fuere ut pacem concessam non reprehensuros se dicerent si »sine petitu et conscientia plebis« concessa non fuisset? Praeterea non videntur post persecutionem Galli et Volusiani necessaria fuisse concilia, quia ex his quae in priore concilio statuta de lapsis fuerant, facilis fuit totius rei deliberatio; vel potius quia aut nulli in hac persecutione, aut saltem paucissimi videntur cecidisse. Testatur Cyprianus in Epistola LVII eos qui Romae sub Decio ceciderant, confessionis laudem in hoc secundo praelio adeptos fuisse. Idem testimonium saltem Africae tribuit auctor libri ad Novat. (p. 11). Hinc Cyprianus in Ep. LXXXI ad Martyres, non plangit clades et funera suorum, ut in Ep. IX sub Decio fecerat. Nec mirum si victores in hac pugna fuere, quos tanto animi ardore ad pugnandum paratos fuisse perspicimus ex Epist. LIV.

Scripta est circa idem tempus, ut observat Tillemontius, Epistola LXIV ad Epictetum et plebem Assuritanam adversus Fortunatianum, quondam hujus civitatis episcopum, qui sacerdotio ob simulacrorum cultum dejectus »pro integro agere volebat,« et episcopatum sibi coeperat vindicare. Videtur Epictetus, quem Cyprianus fratrem appellat, Fortunatiani loco constitutus fuisse. Non solus Fortunatianus ex lapsis episcopis ejusmodi facinus tentabat, sed observat Cyprianus nonnullos alios idem agressos esse, dum [Col. 0139] stipes, et oblationes, et lucra desiderant, quibus prius insatiabiles incubabant, et coenis atque epulis etiam nunc inhiant, quarum crapulam nuper superstite in dies cruditate ructabant.« Cum autem lapsos omnes hortetur ut, »magnitudinem delicti sui cognoscentes, a deprecando Domino non recedant, sed satisfactionibus immorantes ad Ecclesiam pulsent,« non immerito haec epistola ante concessam generatim lapsis indulgentiam scripta existimatur.

Rejectus, ut modo diximus, a concilio Carthaginensi Privatus pseudoepiscopum Carthagine constituit Fortunatum, qui erat »unus ex quinque presbyteris jampridem de Ecclesia profugis, et sententia coepiscoporum, ait Cyprianus Ep. LV (p. 83), multorum et gravissimorum virorum, qui super hac priore anno« ad Cornelium litteras fecerant. Operam ad hoc scelus navarunt, ut ibidem ait S. Martyr, Felix quidam, qui cum illo venerat, quem ipse extra Ecclesiam in haeresi pseudoepiscopum olim constituerat; Jovinus et Maximus, ob nefanda sacrificia et crimina in se probata, sententia novem episcoporum condemnati, et iterato quoque a pluribus aliis in concilio anno priori abstenti; Repostus Saturnicensis, qui non tantum in persecutione ipse ceciderat, sed et maximam partem plebis suae sacrilega persuasione dejecerat. Hi quinque cum paucis vel sacrificatis vel male sibi consciis Fortunatum sibi pseudoepiscopum cooptarunt. Sed illis scelus ex sententia non successit. Nam cum dictitassent viginti quinque episcopos Carthaginem venturos, non sine mendacii infamia quinque tantum reperti sunt. Deinde vero, quos antea decipiebant et falsa se spe redeundi in Ecclesiam producebant, hi ubi viderunt pseudoepiscopum, fraude comperta, ad Ecclesiam redierunt. Itaque plures erant qui de nefariis illis hominibus judicaverant, si presbyteri et diaconi numerentur, quam qui tunc cum illis conjuncti videbantur. Probabat tamen Cyprianus et diligenter examinabat quinam admitti et recipi in Ecclesiam deberent. Quidam enim recipi non poterant »sine scandalo et periculo plurimorum.« Fremebat enim plebs et reluctabatur »quoties inemendabiles et protervi, et vel adulteriis vel sacrificiis contaminati, et post haec adhuc insuper de schismate ad Ecclesiam« redibant. Vix plebi persuadebat, imo extorquebat ut tales admitti consentirent; et justior factus erat fraternitatis dolor ex eo quod unus atque alius, obnitente plebe et contradicente, Cypriani facilitate suscepti, pejores exstiterant quam prius fuerant (Ibid.).

Fortunati ordinatione adeo non movebatur Cyprianus ut ea de re protinus ad Cornelium scribendum esse non judicaret. Nactus tamen occasionem familiarissimi hominis et clerici, per Felicianum acolythum, quem Cornelius in Africam cum Perseo episcopo miserat, etiam de Fortunato isto scripserat ad Cornelium; sed, dum Carthagine Felicianus vel vento retardatur, vel accipiendis aliis epistolis detinetur, Felicissimo Romam properante praeventus est. Is enim Romam mittebatur cum litteris Fortunati ad Cornelium, cum nefaria illa factio, undique exclusa et in [Col. 0140] Africa ob scelerum infamiam ubique nota, Romam navigandum judicasset. Venit itaque Romam Felicissimus stipatus caterva et factione desperatorum, sed rejectus est a Cornelio, et »vigore pleno quo episcopos agere oportet,« pulsus de Ecclesia. Verum, cum dictitarent nefarii homines Fortunatum a viginti quinque episcopis ordinatum esse, cumque Cornelium »aggressi essent comminantes quod, si litteras quas attulerant non accepisset, publice eas recitarent, et multa turpia et probrosa et ore suo digna proferrent,« Cornelius, cui molestum erat Cypriani silentium, »minis atque terroribus eorum aliquantum commotus«, duas simul epistolas Cypriano per Saturum acolythum scripsit, quarum prima pulsum constanter Felicissimum, altera commotum et exterritum ipsius Cornelii animum significabat.

Permolestum accidit Cypriano quod, cum in defendendo episcopatu Cornelii summam animi fortitudinem declarasset, idem sibi in re simillima a Cornelio non referretur. Quapropter ad eum scripsit Epistolam LV, dolorem suum minime dissimulans, quod Cornelius aures praebuisset schismaticis omni sceleris macula notatis et in concilio damnatis, contra episcopum populi universi suffragio in pace delectum, Dei auxilio in persecutione protectum, collegis omnibus fideliter junctum, plebi suae in episcopatu quadriennio jam probatum, in quiete servientem disciplinae, in tempestate proscriptum applicito et adjuncto episcopatus sui nomine, toties ad leonem petitum, in circo, in amphitheatro Dominicae dignationis testimonio honoratum, ac nuper etiam clamore popularium ad leonem denuo postulatum. Demonstrat nefas fuisse schismaticis »ad Petri cathedram atque ad Ecclesiam principalem, unde sacerdotalis unitas exorta est,« litteras ferre, »cum statutum sit omnibus nobis, inquit, et aequum sit pariter ac justum, ut uniuscujusque causa illic audiatur ubi est crimen admissum . . . , nisi si paucis desperatis et perditis minor videtur esse auctoritas episcoporum in Africa constitutorum, etc.« Sic episcopatus sui jura defendit Cyprianus, ut exordium unitatis in Ecclesia Romana, ut ecclesia principali, agnoscat; et, quemadmodum alibi parem inter Apostolos potestatem admittens, exordium unitatis in Petro constitutum agnoscit, ita hoc loco, etsi negat minorem esse Afrorum episcoporum auctoritatem, immerito pronuntiat editor Oxoniensis primatum ab eo negari: sed de his jam diximus in praefatione. Quamvis autem de Cornelii prudentiae et constantiae existimatione haec epistola aliquid detrahere posse videretur, eum tamen admonere et rogare non dubitat Cyprianus ut de more suo has litteras clero secum praesidenti et sanctissimae atque amplissimae plebi legat, adeo cognita erat Cypriano et explorata virtus Cornelii. Constat hanc epistolam hoc anno 252 scriptam fuisse; commemorat enim Cyprianus concilium anni prioris, tum etiam aliud proximis idibus maii habitum: hinc se plebi suae quadriennio jam probatum esse dicit. Scripta autem non videtur nisi mense junio exeunte, aut ineunte julio.



XXV.---PERSECUTIO REVELATUR CYPRIANO.---HORTATUR THIBARITANOS AD CERTAMEN.---LAPSIS POENITENTIBUS PACEM RESTITUIT IN CONCILIO, QUOD AB ALIO IDIBUS MAII HABITO DISTINGUI DEBET.
[Col. 0141]

Cum a concilio Carthaginensi, quod idibus maii habitum diximus, satis multa usque ad persecutionem intercesserint, perspicuum est imperatores Gallum et Volusianum, qui anno 251 exeunte imperium adepti fuerant, per totum illud tempus nihil iracunde in Christianos egisse, nec suum in illos furorem incitasse ante mediam hujus anni aestatem. At violenta fuit persecutio, nec alium finem habuit quam ipsa imperatorum vita. Jam nonnullae scintillae emicuerant cum Cyprianus ad Cornelium scriberet Epistolam LV. Ait enim »his ipsis diebus« quibus scribebat, »ob sacrificia quae edicto proposito celebrare populus jubebatur, clamore popularium ad leonem denuo postulatum« se »in circo« fuisse. Videtur indicendorum sacrificiorum causam attulisse pestis illa quae sub Gallo et Volusiano ac caeteris deinceps principibus horrendum in modum saeviit. Non multo post subsecuta imperatorum Galli et Volusiani adversus Christianos edicta, quorum praecognitionem cum accepisset Cyprianus, multis visionibus divinitus oblatis, scripsit Epistolam LVI ad Thibaritanos, quos cum antea invisere statuisset, consilium tunc perficere non potuit, sed vicarias pro se litteras misit, in quibus eos admonet se »Domini instruentis dignatione« cognovisse, idque sciendum esse ac pro certo credendum et tenendum graviorem nunc quam antea et ferociorem pugnam imminere; deinde vero ex Scripturis sanctis et ex christianae religionis principiis colligit quidquid ad persecutionem constanter sustinendam incitare poterat.

Videtur Cyprianum detinuisse quominus Thibaritanorum votis satisfaceret, imposita necessitas rebus ecclesiae suae, imminente persecutione, providendi. Nihil autem prius sibi faciendum arbitratus hoc molestissimo tempore, quam ut omnes omnino milites Christi qui arma desiderabant et praelium flagitabant, intra castra Domini colligeret; decrevit in concilio cum episcopis XLI, ut, examinatis singulorum causis, pax lapsis daretur qui poenitentiam agere a primo lapsus die non destiterant. Episcopi certiorem ea de re faciunt Cornelium per Epistolam LIV, seque ita »sancto Spiritu suggerente« statuisse dicunt, ac sanguinem Christi iis non denegandum demonstrant qui suum pro Christo fusuros se et acriter pugnaturos promittebant. Addunt sese idem Cornelio »paternae misericordiae contemplatione placiturum« sperare. Miror hoc concilium a Pearsonio confundi cum eo quod idibus maii habitum est. Nam 1o de rebus idibus maii deliberatis nullae ad Cornelium synodi nomine scriptae sunt litterae; quippe, cum de Privato, quem synodus non admiserat, tum demum Cyprianus ad Cornelium suo nomine scripserit, cum facultas oblata est Feliciani acolythi. 2o In Epistola LV, ex qua concilium idibus maii habitum fuisse dicimus, nullum exstat vestigium concessae lapsis indulgentiae [Col. 0142] sed tantummodo necessitas poenitentiae adversus Felicissimum ejusque satellites defenditur. Atque hinc patet hanc epistolam in editione Oxoniensi immerito praeponi quinquagesimae quartae, per quam Cornelius de concessa lapsis communione certior factus est. 3o Concilium episcoporum XLI, in quo lapsis data communio est, instante persecutione habitum fuit, et hoste certamen indicente, cum lapsis arma desiderarent et flagitarent, ut est in Epist. LIV, seque »ad pugnam paratos esse et pro Domini sui nomine ac pro sua salute stare fortiter et pugnare« profiterentur. Quamobrem hoc consilium statim subsequi debuit Cornelii confessio, qui primus Romae confessus est. Sed a concilio idibus maii habito multa intercesserunt usque ad persecutionem et Cornelii confessionem: Fortunati ordinatio, missa ab eo Romam legatio, Cornelii ad Cyprianum litterae ac Cypriani responsio.



XXVI.---S. CORNELIO GRATULATUR CONFESSIONIS LAUDEM S. CYPRIANUS.---CONFESSORES CARTHAGINENSES COHORTATUR PER EPIST. LXXXI, QUAM IN HAC PERSECUTIONE SCRIPTAM FUISSE OSTENDITUR ANNO 252.

Vana non fuit Cypriani praedictio futurae persecutionis, nec adhibitae ab eo cautiones ad Christianos corroborandos optato exitu caruerunt. Romae prosiluit adversarius terrore violento Christi castra turbare: sed virtus illic praecedentis episcopi publice comprobata est, ac quodammodo ecclesia omnis Romana confessa est: ad pugnam non singuli milites, sed tota castra prodierunt, accurrit properanter et venit quisquis audivit. Plurimi ex his qui sub Decio lapsi fuerant, gloriosa confessione restituti sunt, ipso dolore poenitentiae facti ad praelium fortiores, ita ut appareret eos in prima persecutione novae atque insuetae rei pavore trepidasse. Haec discimus ex Epist. LVII Cypriani, in qua Cornelio Centumcellis exulanti gloriam confessionis gratulatur, et cum eo communicat quod providentia Domini monentis instructus cognoverat, »appropinquare jam certaminis et agonis nostri diem,« inquit. Rogat denique ut uter ad Dominum prior migraverit, Deum pro altero et pro fratribus ac sororibus precetur. Haec praedictio non multo post in Cornelio exitum sortita est, qui martyr obiit Centumcellis die 14 septembris hujus anni 252, ut inter doctissimos quosque convenit. Interim Novatianus, ut Cyprianus observat, ut nec unitatis Ecclesiae, ita nec ejus triumphorum particeps, quiescebat, nec eum omnino tetigit persecutio. Lucius, qui Cornelio successit, eodem fere tempore sacerdotii et exilii gloriam adeptus est; sed paulo post revocatus, martyr obiit die quarto aut quinto mensis martii anno 253 cum quinque mensibus ac paucis diebus praefuisset. Huic Cyprianus cum sacerdotium et confessionem gratulatus fuisset per litteras, quae ad nos non pervenerunt, reditum etiam gratulatus est per Epistolam LVIII suo et collegarum nomine. Sed, praeter hoc litterarum officium, quibus ad commune gaudium Ecclesiae Romanae suum quoque accedere testatur, ait se non [Col. 0143] cessare »in sacrificiis atque in orationibus Deo Patri et Christo Filio ejus Domino nostro gratias agere et orare pariter atque petere ut qui perfectus est atque perficiens custodiat et perficiat (in Lucio) confessionis gloriosam coronam,« etc.; et quasi praevideret id quod postea evenit, Lucium idcirco revocatum fuisse ab exilio suspicatur, ut in oculis ecclesiae suae vitam pro Christo profunderet. Decreta Cornelii de lapsis Lucium confirmasse discimus ex Cypriano, qui Lucium et Cornelium beatos martyres appellat, seque eorum memoriam honorare dicit, ac illos spiritu Dei plenos, et in glorioso martyrio constitutos dandam esse pacem lapsis censuisse, et poenitentia acta fructum communicationis et pacis negandum non esse litteris suis signasse testatur (Epist. LXVII).

Quamvis erumpentibus persecutionis scintillis postulatus fuerit ad leonem Cyprianus, non tamen secessit, ut in persecutione sub Decio, nec pulsus aut proscriptus fuit. Primus Carthagine impetum ferocientis populi sustinuit, ut videre est in Epist. LXXXI, gloriosus senex Rogatianus presbyter, qui in persecutione Decii confessus fuerat, et, e carcere solutus, duobus episcopis et Numidico presbytero in regenda ecclesia Carthaginensi adjunctus a Cypriano fuerat. Is cum primus in hac Galli et Volusiani persecutione conjectus in carcerem fuisset cum Felicissimo, quem Cyprianus quietum semper et sobrium fratrem appellat, cum eodem coronatus est. Caeteros confessores in carcere inclusos hortatur Cyprianus (in Ep. LXXXI) ut Rogatianum imitentur, seque Dominum assidue precari ait ut eamdem ac ille coronam assequantur. Inter hos confessores enitebant pueri et feminae, id quod etiam in persecutione Decii contigisse perspicimus ex libro de Lapsis (p. 181), et in persecutione Valeriani ex Epist. LXXVII. Eamdem confessionis laudem adepti, ut capite 24 observavimus, qui sub Decio lapsi fuerant. Quod quidem de plurimis intelligi debet, non tamen de omnibus; nam auctor libri ad Novatianum, alios ex eorum numero adhuc poenitentiae addictos commemorat. Sed quia Epistolam LXXXI alii Valeriani, alii Decii persecutioni adscribunt, exponendum nobis est cur ad hanc potius sub Gallo et Volusiano persecutionem referenda videatur.

Hanc epistolam Pamelius et Baronius inter postremas Cypriani numerant, et in persecutione Valeriani scriptam putant. Hac potissimum ratione ducuntur, quod Rogatianus presbyter et confessor, quem post Decii persecutionem superfuisse constat, in hac Epistola LXXXI vitam pro Christo cum Felicissimo dicatur profudisse. Atque id quidem tabulis ecclesiasticis consentaneum est, in quibus, inquit Baronius, Rogatiani et Felicissimi »una die passorum natalis solemnitas consignata est VII cal. novembris.« Contra Pearsonius hanc epistolam sub Decio scriptam esse contendit, cum lateret Cyprianus, idque probat ex primis epistolae verbis: »Saluto vos, fratres charissimi, optans ipse quoque conspectu vestro frui, si me ad vos pervenire loci conditio permitteret.« Sed autem loqui solet Cyprianus e suo secessu, ut in [Col. 0144] Epist. V: »Et quoniam mihi interesse nunc non permittit loci conditio;« et in Epist. XXXVII ad eumdem clerum: »Utinam loci et gradus mei conditio permitteret ut ipse nunc praesens esse possem!« Unde concludit Pearsonius his verbis non exilium Cypriani sui Valeriano, sed illius sub Decio secessum denotari. Locum autem ex quo mortuum Rogatianum fuisse judicatur, in aliam prorsus sententiam accipiendum esse existimat, ac errorem in tabulas ecclesiasticas irrepsisse, dum Bedam, qui has Cypriani litteras laudat, et ex illis docet Rogatianum et Felicissimum martyrio coronatos esse, Usuardus, Ado et alii sine examine sequuntur.

Pearsonii sententia arridet Tillemontio; sed tamen multis rebus perspicitur hanc epistolam non in secessu scriptam esse, sed Carthagine, cum jam obiisset Rogatianus, non tamen sub Valeriano, sed sub Gallo et Volusiano. Nimium apertus est Cypriani contextus, quam ut Rogatianum et Felicissimum martyrio coronatos negemus antequam hanc epistolam scriberet Cyprianus. Locum inspiciamus. »Quam fidem, inquit, vos quoque retinentes et die ac nocte meditantes, toto corde ad Deum prompti, contemptu praesentium futura tantummodo cogitatis, ut ad fructum regni aeterni et ad complexum et osculum Domini et conspectum venire possitis, ut sequamini in omnibus Rogatianum presbyterum gloriosum senem, viam vobis ad gloriam temporis nostri religiosa virtute et divina dignatione facientem, qui cum Felicissimo fratre nostro quieto semper et sobrio, excipiens ferocientis populi impetum, primum hospitium vobis in carcere praeparavit, et metator quodam modo vester, nunc quoque vos antecedit. Quod ut consummetur in vobis assiduis orationibus Dominum deprecamur, ut initiis ad summa pergentibus quos confiteri facit, faciat et coronari.« Nulla fere vox hoc in loco quae non Rogatianum pro Christo passum indicet. Vocat eum Cyprianus »gloriosum senem,« quod eum argumento est ad gloriam pervenisse. Confessores laudat quod futura tantum cogitent, ut ad complexum Domini perveniant, ut sequantur in omnibus Rogatianum, quem jam in multis rebus imitati fuerant. Jam ergo pervenerat ad conspectum Domini Rogatianus siquidem pervenire ad conspectum Domini idem est ac Rogatianum in omnibus sequi. Paraverat illis Rogatianus primum hospitium in carcere. Ubi secundum parabat, nisi in coelo, antecedens eos veluti metator quidam? Denique Deum precatur Cyprianus ut id in quo antecedebat eos Rogatianus, in ipsis consummetur et ad coronam perveniant. Ergo jam ad hanc coronam Rogatianus pervenerat, quam cum in Decii persecutione adeptus non sit, sed ante e carcere egressus sit quam Cyprianus e suo secessu, necesse est hanc epistolam ad aliud tempus referri. Nititur Tillemontius his verbis, »viam facientem, vos antecedit,« ut Rogatianum probet non obiisse cum haec epistola scriberetur. At quis nescit linguae latinae sterilitatem saepe cogere ut ejusmodi voces usurpentur? Martyres in Ep. LXXVIII laudant Cyprianum [Col. 0145] quod, cum primus confitendi signum extulerit, ipsius anima »non tantum martyrum de saeculo jam excedentium socia esse coeperit, sed et cum futuris coelestem amicitiam« copulaverit. Simili prorsus modo confessores hortatur Cyprianus in Ep. IX, ut Mappalicum martyrem sequantur. »Istum nunc beatissimum martyrem, inquit, et alios participes ejusdem congressionis et comites in fide stabiles, in dolore patientes, in quaestione victores, ut caeteri quoque sectemini et opto pariter et exhortor, ut, quos vinculum confessionis et hospitium carceris simul junxit, jungat etiam consummatio virtutis et corona coelestis.«

Non belle accepit Pearsonius haec verba, »si me ad vos pervenire loci conditio permitteret.« Ait enim Cyprianum his verbis designare »locum in quo praesens esse et conspectu confessorum frui maxime concupivit, sed loci, hoc est Carthaginis, ubi persecutio jam fervebat, conditionem non permisisse.« Verum hac voce non Carthaginem, sed episcopalem auctoritatem designari perspicitur ex pluribus Cypriani testimoniis; sic in Ep. XI: »Sollicitudo loci nostri et timor Domini compellit.« »Cum illi (martyres) memores loci nostri ad me litteras direxerint« (Ep. X). »Congruit ipsi loco et officio sacerdotii nostri« (Ep. LXIII). Vid. Ep. LXV. Quamobrem, cum ait Cyprianus in hac Ep. LXXXI: »Saluto vos, fratres charissimi, optans ipse quoque conspectu vestro frui, si me ad vos pervenire loci conditio permitteret. Quid enim mihi optatius et laetius posset accidere, quam nunc vobis inhaerere, ut complectemini me manibus illis quae purae et innocentes et Dominicam fidem servantes, sacrilega obsequia respuerunt? Quid jucundius et sublimius quam osculari nunc ora vestra, conspici etiam praesentem ab oculis vestris?« cum haec, inquam, ait Cyprianus, indicat se hac una re detineri quominus invisat martyres, quod metuat ne dignitate conspicuus oculos gentilium effugere non possit. Nec necesse est eum abfuisse Carthagine ut sic scriberet: sua enim illum dignitas, etiamsi adfuisset Carthagine, detinere potuit quominus sanctos martyres inviseret. Nam qui providebat ut martyres »non glomeratim nec per multitudinem simul junctam inviserentur, sed ut presbyteri quoque qui illic apud confessores« offerebant, singuli cum singulis diaconis alternarent (Ep. V), multo minus ipse commisisset, ut in oculos gentilium incurrens nova incendia commoveret. Quinetiam haec consuetudo ante Cyprianum in Africa vigebat, ut episcopus confessores non inviseret. Testatur enim Cyprianus in Epp. X et XXI, id semper in praeteritum sub antecessoribus suis factum esse, ut presbyteri et diaconi plenissime circa Evangelii legem martyres et confessores instruerent, et diaconi ad carcerem commeantes martyrum desideria consiliis suis et Scripturarum praeceptis gubernarent. Nihil ergo vetat quominus Cyprianum in ipsa urbe necessariis rebus et antecessorum exemplo a confessorum conspectu distentum haec scripsisse existimemus. Neque etiam dicere verebor non sic [Col. 0146] locuturum fuisse si abfuisset Carthagine. Quomodo enim absentem et in abdito loco latentem sola dignitas a complexu martyrum arceret, quem in ipsa urbe necessariae cautiones ab hoc gaudio et antecessorum exempla removissent? Hinc in Ep. IX, quam ad martyres et confessores in secessu scriptam esse constat, non ait secessum suum in hoc sibi molestum esse, quod eos non possit invisere. Significat urbis desiderium in Ep. XXXVII, at nequaquam ut in martyrum complexibus haereat, sed potius »ut promptus et libens solemni ministerio cuncta circa fortissimos fratres dilectionis obsequia compleat.«

Nec congruit ergo haec epistola Decii temporibus, neque etiam Valeriani persecutioni, cujus primum impetum sustinuit Cyprianus; nec ei Rogatianus et Felicissimus, sed ipse aliis omnibus, ut infra videbimus, facem ad confitendum Christi nomen praetulit. Multo commodius referetur Epistola LXXXI ad persecutionem Galli et Volusiani, in qua Cyprianus nec Carthagine expulsus est, nec sponte cessit; at minime dubium est quin pro se ad aures et ad oculos confessorum vicarias litteras miserit, cum eos invisere exposita omnium oculis dignitas non sineret. Mense octobri anni 252, quo Rogatianus et Felicissimus passi dicuntur in tabulis ecclesiasticis, persecutio saeviebat; cujus rei testis est Cornelius, qui mense septembri hujus anni martyr obiit. Pearsonius ex populi ferocientis impetu, quem Rogatianus excepisse dicitur, Epistolam LXXXI ad persecutionem Decii pertinere concludit, quia saepe in hac persecutione popularis temeritas in Cyprianum erupit. At in persecutione Galli eamdem populi temeritatem expertus est Cyprianus, ut ipse narrat in Epistola LV. Deinde vero horrenda illa pestis quae cum Galli persecutione conjuncta fuit, multo aptior videtur fuisse ad ciendos populares motus, cum calamitatis causa in Christianos rejiceretur.



XXVII.---MIRA CHARITAS S. CYPRIANI IN PESTIS CALAMITATE.---RELIGIONEM DEFENDIT ADVERSUS DEMETRIANUM.---TOTIUS ECCLESIAE CARTHAGINENSIS PROLIXA IN REDIMENDIS CAPTIVIS LIBERALITAS.

Ad persecutionem accedebat lues horrenda quae, sub ipsis Deciis, ut verisimile est, incoepta, majorem in modum sub Gallo et Volusiano grassata est. Hic Cypriani charitas in ipsis ethnicorum oculis enituit, et ad summam reipublicae utilitatem redundavit. Nam cum ethnici omnes horrerent et fugerent contagia ac suos impie exponerent, ac, jacentibus tota civitate cadaveribus, nemo aliud quidquam respiceret nisi lucra crudelia, tum vero Christi et Dei Pontifex plebem uno in loco congregatam vivido hortatu adduxit ut pietatis officia non solum in domesticos fidei, sed in ipsos etiam ethnicos conferrent; ac charitate inflammatus ea dixit quae, si »gentiles audire potuissent, ait Pontius, forsitan statim crederent.« Distributa sunt ergo continuo pro qualitate hominum atque ordinum ministeria. Multi qui angustia paupertatis beneficia sumptus exercere non poterant, plus [Col. 0147] sumptibus exhibebant; compensantes proprio labore mercedem divitiis omnibus chariorem. Fiebat itaque exuberantium operum largitate quod bonum est ad omnes, non ad solos domesticos fidei.

Inter has persecutionis et pestis calamitates, scripsit Cyprianus librum adversus Demetrianum, quem Pontius his verbis designat: »Per quem gentiles, repercussis in se iis quae nobis ingerunt, vincerentur?« Ventitabat ad Cyprianum Demetrianus, eumque Cyprianus, »oblatrantem adversus Deum et verbis impiis obstrepentem,« minime idoneum judicabat quocum congrederetur, »cum nec docere indocilem posse sibi videretur, nec impium religione comprimere, nec furentem lenitate cohibere.« Sed, cum idem Demetrianus dictitaret »quod bella crebrius surgant, quod lues, quod fames saeviant, quodque imbres et pluvias serena longa suspendant,« Christianis imputari, tacere ultra noluit Cyprianus; ac, ne silentium diffidentiae non verecundiae tribueretur, huic homini respondendum esse duxit, »pariter et caeteris quos ipse forsitan concitaverat, et adversum Christianos odia maledictis vocibus seminando comites sibi plures radicis atque originis« suae »pullulatione« fecerat. Demonstrat igitur calamitates non inde oriri quod Deum Christiani colant, sed quod eum gentiles non colant, ejusque cultores omni cruciatus genere torqueant: quamvis autem hae calamitates ipsos etiam Christianos attingant, eas tamen solis gentilibus nocere, non Christianis quos ad aeterna gaudia perducunt. Lactantius (l. V, c. 4) minus commode factum a Cypriano existimavit, ut ad frangendum et convincendum Demetrianum Scripturae potius quam poetarum et philosophorum testimonia citaret. Sed, praeterquam quod adhibendae erant Scripturae, ut quid Christiani sentirent, quid sperarent, in promptu esset, inest profecto sancti Spiritus testimoniis tanta vis ac tanta majestas, ut vel eos qui maxime obduruerunt, permovere possint. (Vid. not. Baluz.)

Hunc librum in persecutione Galli et Volusiani scriptum esse patet ex testimonio Pontii, qui eum recenset inter libros de Lapsis et de Unitate Ecclesiae post Decii persecutionem scriptos, et librum de Patientia, qui persecutionem Valeriani antecessit. Idem etiam effici potest ex his verbis Cypriani (p. 221): »Ut memorias taceamus antiquas, et ultiones pro cultoribus Dei saepe repetitas nullo vocis praeconio revolvamus, documentum recentis rei satis est, quod sic celeriter quodque in tanta celeritate sic granditer nuper secuta defensio est, ruinis rerum, jacturis opum, dispendio militum, diminutione castrorum.« Legebatur in superioribus editionibus, »ruinis regum,« quibus verbis Decios designari existimarunt eruditi. Sed, quamvis Baluzius ex veterum codicum auctoritate posuerit »ruinis rerum,« non minus manifesta descriptio est eorum quae Deciis ob vexatos Christianos evenerunt, nec referri potest ad Gordianos aut Philippos, qui Christianos non sunt persecuti.

[Col. 0148] Demetrianum quem Cyprianus refellit, alii proconsulem Africae, alii unum ex judicibus fuisse opinati sunt. Crediderim potius unum aliquem ex sophistis fuisse; idque satis persuadent crebrae cum Cypriano disputationes, calumniae in Christianos et criminationes quas ei exprobrat Cyprianus, nequaquam indicans potestatem cum mala hac mente conjunctam fuisse. Decepisse eruditos homines videntur haec verba (p. 219): »Qui alios judicas, aliquando et tu esto tui judex.« Sed haec ad judicium forense non pertinent, nec Demetrianum nominatim petit Cyprianus, sed generatim gentiles, quibus, ut ibidem ait, vacabat »inter ipsa adversa malos esse, et in periculis tantis non de se magis sed de altero judicare.« Neque etiam ad Demetrianum proprie spectant haec verba (p. 220): »Innoxios, justos, Deo charos domo privas, patrimonio spolias, catenis premis, carcere includis, gladio, bestiis, ignibus punis, etc.,« sed generatim ad omnes ethnicos, quos, ut fieri solet in ejusmodi orationibus, nunc singulari numero, nunc plurali alloquitur. Paulo ante dicebat: »Adhuc insuper Dei servos et majestati ac nomini ejus dicatos injustis persecutionibus fatigatis. Satis non est quod ipse tu Deum non colis, adhuc insuper eos qui colunt sacrilega infestatione persequeris.«

Cypriani hortatibus accensa plebs Carthaginensis libenter arripiebat, si qua se daret occasio charitatis exercendae. Quod tum maxime declaravit cum octo Numidiae episcopi gravissimo casu perculsi quod plures Christianos et Numidia, in his virgines Christo dicatas, barbari abduxissent, opem Cypriani implorarunt. Tum vero communis ecclesiae Carthaginensi injectus »moeror atque cruciatus de periculo virginum, pro quibus non tantum libertatis sed et pudoris jactura deflenda« videbantur. Quapropter »prompte omnes et libenter ac largiter subsidia nummaria fratribus contulerunt, semper quidem secundum fidei suae firmitatem ad opus Dei proni, nunc tamen, ait Cyprianus, magis ad opera salutaria contemplatione tanti doloris accensi.« Scripsit itaque Cyprianus Epistolam LX ad episcopos Numidiae, ac misit »sestercia centum millia nummorum, cleri et plebis collatione collecta.« Rogat eos sanctus Martyr ut, si quid tale deinceps acciderit, id sine mora per litteras nuntient, »pro certo habentes ecclesiam (Carthaginensem) et fraternitatem universam ne haec ultra fiant precibus orare; si facta fuerint, libenter et largiter subsidia praestare.« Subdidit etiam Cyprianus nomina singulorum qui ad hoc opus tam necessarium prompte ac libenter operati fuerant, ut eis episcopi vicem boni operis in sacrificiis et precibus repraesentarent; sed et collegarum et consacerdotum, qui et ipsi, cum praesentes essent, et suo et plebis suae nomine quaedam pro viribus contulerant, nomina addidit, eorumque summulas significavit et misit. Haec Pearsonius contigisse putat initio anni 253, cum Galli negligentia barbaris nationibus in Romanorum fines [Col. 0149] aditus pateret. Illud saltem videtur statui posse, hanc epistolam post persecutionem Decii scriptam fuisse. Si quis enim librum de Lapsis cum hac epistola conferat, facile intelliget Carthaginenses sic et persecutione expurgatos, et curis ac laboribus Cypriani immutatos fuisse, ut eosdem esse vix agnoscas. Nam, cum antea plurimos in hac ecclesia diuturnitas pacis corrupisset, et patrimonii amor sacrificare simulacris adegisset, nunc omnes, accepto rei in Numidia gestae nuntio, captivitatem fratrum suam computant, omnes periculo virginum moerent et excruciantur, omnes ad redimenda Dei templa certatim opes suas effundunt, omnes precantur ne haec ultra fiant; sed, si facta fuerint, libenter et largiter subsidia promittunt.



XXVIII.---DE LIBRIS ET EPISTOLIS POST PERSECUTIONEM SCRIPTIS SUB VALERIANO ATQUE IN PRIMORDIIS STEPHANI PAPAE, ANNO 253 ET 254.

Non multo post Lucii martyrium, quod contigit die quinto martii hujus anni 253, electus est Stephanus, forte quia jam tum Christianos respirare sinebant motus in imperio excitati. Nam mense maio, ut doctissimis criticis videtur, ultio sanguinis Christianorum in Gallo enituit, quem sui milites, cum repellendo Aemiliano, qui jam Italiam occupaverat, imparem viderent, imperio et vita spoliarunt. Cum autem Aemilianus ipse circa augustum mensem a militibus, qui imperium detulerant occisus fuisset, imperio potitus est nemine interpellante Valerianus, cujus aequitate et eximio favore summa pax Ecclesiae affulsit. Sed, sedata persecutionis procella, pestis ingravescebat. Quamobrem Cyprianus, cum animadverteret »in plebe quosdam vel imbecillitate animi, vel fidei parvitate, vel dulcedine saecularis vitae, vel sexus mollitie, vel, quod majus est, veritatis errore, minus stare fortiter, nec pectoris sui divinum atque invictum robur exerere,« non praetermisit occasionem docendae veritatis, ac praestantissimum de Mortalitate librum scripsit, in quo demonstrat ejus esse mortem timere qui ad Christum ire nolit, eos autem qui vere in Christum credunt, laetari debere cum ad Christum vocantur. Narrat episcopum quemdam, qui petebat ut e morbo evaderet, increpitum esse in visione: »Nobis quoque ipsis, inquit (p. 234), minimis et extremis quoties revelatum est, quam frequenter et manifeste de Dei dignatione praeceptum est ut contestarer assidue et publice praedicarem fratres nostros non esse lugendos accersitione Dominica de saeculo liberatos!« Hunc librum sic designat Pontius post opus adversus Gentiles et ante libros de Opere et Eleemosyna ac de Patientia: »A quo Christiani mollioris affectus circa amissionem suorum aut, quod magis est, fidei parvioris consolarentur spe futurorum.« Scriptus videtur in pace sub Valeriano: nulla enim inest significatio persecutionis cum peste conjunctae; quinetiam Cyprianus hac calamitate Christianos armari et praeparari declarat, ut fortiter se gerant cum persecutio venerit. »Excedunt [Col. 0150] ecce in pace, inquit, tutae cum gloria sua virgines . . . . . , accenduntur tepidi, constringuntur remissi, excitantur, ignavi, desertores compelluntur ut redeant, gentiles coguntur ut credant, vetus fidelium populus ad quietem vocatur, ad aciem recens et copiosus exercitus robore fortiore colligitur, pugnaturus sine metu mortis cum praelium venerit, qui ad militiam tempore mortalitatis accedit.« Hinc etiam nonnulli metum suum hoc nomine praetexebant, quod sibi pestis occasionem martyrii praeriperet; qua excusatione uti non potuissent, si qua tunc persecutio aditum ad martyrium aperuisset.

Hunc tamen librum sub Gallo scriptum existimat Pearsonius, anno 252, »quia argumentum ab instante persecutione et antichristo veniente ductum late persequitur« Cyprianus. Sed, cum S. martyr jamdudum crederet mundi finem et antichristi adventum instare, hanc opinionem in ipsa etiam pace retinere debuit, cum praesertim lues quae tum grassabatur, una esse videretur ex rebus mundi finem antecessuris. Hinc eadem mundi pereuntis et antichristi appropinquantis suspiciones in libris et epistolis post persecutionem scriptis, ut in libro de Unit. Eccles. (pp. 199 et 200), et in Epistola LXVIII, de Basilide et Martiale (p. 120). Probabilius ergo est librum de Mortalitate sub Valeriano scriptum esse anno 253 aut 254.

Liber de Opere et Eleemosyna post librum de Mortalitate a Pontio proxime recensetur, ac proinde sub Valeriano scriptus est. Pacis tempus designat haec libri conclusio: »Si expeditos, si celeres, inquit Cyprianus, si in hoc operis agone currentes dies nos vel redditionis vel persecutionis invenerit, nusquam Dominus meritis nostris ad praemium deerit. In pace vincentibus coronam candidam pro operibus dabit, in persecutione purpuream pro passione geminabit.«

Ad initium anni 254 refertur Epistola LXIX, quam ad Florentium Pupianum scripsit Cyprianus, cum jam sex annis ecclesiam Carthaginensem gubernaret. Pupianus ille ante persecutionem in Ecclesia fuerat et communicaverat cum Cypriano; sed postea, schismaticis se adjungens, »infanda, turpia, etiam gentilibus exsecranda,« de Cypriano temere crediderat. Quin etiam litteras ad eum scribere ausus est, in quibus judicem se episcopi sui constituens, dicebat sacerdotes humiles esse debere, scrupulum sibi esse tollendum de animo in quem inciderat, Ecclesiam propter Cyprianum portionem sui in disperso habere, omnes qui cum eo communicabant, polluto illius ore pollutos esse, et spem vitae aeternae communicationis illius contagione perdidisse. Cyprianus innocentiam suam ea quae episcopum decebat gravitate et constantia defendit, et impudenti obtrectatori, si temeritatis et superbiae atque insolentiae vel sero poenitentiam agere coeperit, veniam offert; »Manente tamen, inquit, apud nos divinae censurae respectu et metu, ut prius Dominum meum consulam an tibi pace in [Col. 0151] dari et te ad communicationem Ecclesiae suae admitti sua ostensione et admonitione permittit.« Ex his patet hunc hominem non episcopum fuisse, ut nonnulli sibi finxerunt, sed laicum Cypriani jurisdictioni subjectum; cui tamen sese nefario schismate subtraxerat. Nec verisimilior eorum opinio qui Pupianum aliquid in persecutione passum esse contendunt, quia dicit ei Cyprianus (p. 121): »Ne forte claritatis et martyrii tui dignitas nostra communicatione maculetur.« Et p. 122: »Persecutio enim veniens te ad summam martyrii sublimitatem provexit, me autem proscriptionis onere depressit cum publice legeretur: Si quis tenet vel possidet de bonis Caecilii Cypriani episcopi Christianorum.« Sed in his verbis manifesta est ironia; nec absimili modo Dionysius Alexandrinus Germani calumnias refellit: »Sed fortasse Germanus,« inquit apud Euseb. (lib. VII, c. 11), »multis fidei confessionibus gloriatur, multa praedicare potest adversus se gesta.« Quinetiam indicat Cyprianus non defuturam reprehensioni materiam, si de rebus a Pupiano in persecutione et in pace gestis inquiratur. »De iis autem, inquit (p. 124), quae tu egisti vel in persecutione vel in pace, stultum est ut velim te judicare, quando tu magis judicem te nostri constitueris.«

Non dubium est quin in Stephani papae primordiis, ac pace sub Valeriano vigente Cyprianus epistolas LXVII et LXVIII scripserit. Sexagesimae septimae haec fuit occasio: Marcianus, Arelatensis episcopus, cum se Novatiano adjunxisset atque ab Ecclesiae catholicae unitate discessisset, servis Dei poenitentibus et dolentibus et Ecclesiam lacrymis et gemitu et dolore pulsantibus divinae pietatis subsidia claudebat; et cum ab episcopis nondum abstentus videretur, jactabat se et praedicabat quod, Novatiano studens et ejus pervicaciam sequens, a communione se episcoporum segregasset. Scripsit ea de re semel et iterum ad Cyprianum Faustinus Lugdunensis. Ejus litteris acceptis, Cyprianus scribit ad Stephanum papam, eumque etiam atque etiam hortatur ut plenissimas litteras in provinciam et ad plebem Arelate consistentem dirigat, quibus abstento Marciano alius in ejus locum substituatur; et cum multi ex fratribus annis superioribus sine pace excesserint, vel caeteris subveniatur qui supersunt, qui et diebus ac noctibus ingemiscunt. Rogat etiam ut sibi significet quis in locum Marciani Arelate fuerit substitutus, ut sciat ad quem fratres dirigere et cui scribere debeat. Hanc epistolam Cypriano Launoius abjudicavit, sed ejus opinio sic inter eruditos explosa est, ut actum agat qui eam refellere velit.

Circa idem tempus alia res in Hispaniis gesta charitatem Cypriani, quae Africae finibus non continebatur, ad succurrendum exteris ecclesiis commovit. Duo episcopi, Basilides et Martialis, ob gravissima delicta depositi sacerdotium jure ablatum sibi vindicare audebant. Uterque nefando idololatriae libello contaminatus; Basilides adhuc insuper, praeter libelli maculam, cum in infirmitate decumberet in Deum [Col. 0152] blasphemaverat, et se blasphemasse confessus fuerat, et episcopatum pro conscientiae suae vulnere sponte deponens, ad agendam poenitentiam conversus fuerat, Deum deprecans, et satis gratulans si sibi vel laico communicare contingeret. Martialis quoque, praeter gentilium turpia et lutulenta convivia in collegio diu frequentata, et filios in eodem collegio exterarum gentium more apud profana sepulchra depositos et alienigenis consepultos, actis etiam publice habitis apud procuratorem ducenarium obtemperasse se idololatriae et Christum negasse contestatus fuerat. Cum uterque ob haec et multa alia delicta depositus fuisset, Basilides, cujus in locum Sabinus de universae fraternitatis suffragio et de episcoporum judicio substitutus fuerat, Romam pergens, Stephanum longe positum et gestae rei ac veritatis ignarum fefellit, ut exambiret reponi se injuste in episcopatum de quo fuerat jure depositus. Nominatim non dicit Cyprianus Martialem quoque Romam contendisse, sed id satis indicat cum ait: »Sed nec Martiali potest profuisse fallacia, quominus ipse quoque delictis gravibus involutus episcopatum tenere non possit.«

Videntur episcopi nonnulli in Hispania depositis illis episcopis favisse, sed Ecclesiae Legionis et Asturicae et Emeritae scripserunt ea de re ad episcopos Africanos, ac legatos miserunt Sabinum et Felicem, quos probabile est in Basilidis et Martialis locum substitutos fuisse. Alius Felix de Caesaraugusta, quem Cyprianus fidei cultorem ac veritatis defensorem vocat, litteris suis confirmavit quiquid ecclesiae illae scripserant ac legatis mandaverant. Lectae sunt litterae et auditi legati in concilio XXXVII episcoporum. Cyprianus qui praeerat et alii episcopi responderunt per epistolam LXVIII, Basilidis non tam abolita esse quam cumulata delicta, nec rescindi posse ordinationem jure perfectam; neque etiam Martiali fallaciam prodesse posse; frustra tales episcopatum sibi usurpare conari, cum manifestum sit ejusmodi homines nec Ecclesiae Christi praeesse posse, nec Deo sacrificia offerre debere. Indignationem suam significant adversus episcopos qui depositis collegis favebant, ac plebi ipsi denuntiant cum talibus communicandum non esse, eorumque contactibus pollui qui cum illis illicita communicatione miscentur. Quae quidem sententia non modo habenas non laxat licentiae populari, sed etiam eam refrenat, ne arbitratu suo judicium de episcopo suo ferat, aut legitime ordinatum ab aliis episcopis rejiciens, aut legitime depositum retinens.



XXIX.---DISSENSIONES DE BAPTISMO EXORTAE ANNO 253 EXEUNTE: AC S. STEPHANUS ANTE CUM ORIENTALIBUS QUAM CUM AFRIS CERTAVIT.

Tandem disserendo pervenimus ad celeberrimam illam de haereticorum baptismo controversiam, in qua non parva haereticorum aut schismaticorum manus universae Ecclesiae bellum indixit, sed insignes ecclesiae, Africa, Cappadocia, Cilicia et finitimae provinciae de re longe gravissima cum aliis ecclesiis [Col. 0153] decertarunt. Etsi autem in ipso dissensionis incendio luctuosa rerum facies exstitit, tamen ex commodis quae in Ecclesiam ex hac controversia fluxerunt, facile perspicitur eam Christo providente et dispensante natam fuisse, non solum ut res tanti momenti conflato et conspiranti omnium consensu aliquando firmaretur, sed etiam ut haberent posteri quid in ejusmodi dissensionibus imitarentur. Nam baptismi haereticorum defensores fraternae charitatis foedus non ruperunt cum iis, a quibus maximam sacramentis injuriam fieri videbant isti autem et cum iis quos ne Baptismo quidem initiatos putabant, et cum iis qui Baptismum morientibus infantibus denegare, et Eucharistiam non baptizatis porrigere videbantur, communicare non dubitarunt. Initium dissidii refert Tillemontius ad annum 256, quamvis non improbet Pearsonium, qui primum Carthaginense concilium autumno anni 255 habitum putat. Uterque prius in Africa quam in Oriente pugnatum opinatur. Qui Stephanum anno 255 obiisse volunt, dissidium citius exarsisse contendunt. Quamvis autem gravibus de causis Stephanum Tillemontius et Pearsonius anno 257 obiisse existiment, videntur tamen dissensionis primordia nimium sero collocare. Probare aggrediar controversiam anno 253 exeunte coepisse agitari, citiusque Stephanum cum Orientalibus quam cum Afris decertasse.

1o Cur de baptismo disputari coeptum esse putem anno 253, auctor est Eusebius qui conceptis verbis declarat (lib. VII, c. 4) Dionysium in litteris ad Stephanum de Baptismo scriptis indicasse »omnes ubique ecclesias, mollito jam persecutionis furore, Novati turbulentam novitatem detestantes inter se pacem iniisse.« Vix ergo desierat persecutio cum exortam de Baptismo controversiam sedare Dionysius conaretur. Porro, cum persecutio anno 253, sedata fuerit mense maio, Dionysius de Baptismo ad Stephanum serius hoc anno exeunte scripsisse non videtur. Censet Pearsonius, non improbante Tillemontio, erratum esse Eusebii, qui quod dixerat Dionysius de pace post dissensiones a Novatianis excitatas constituta, id de pace persecutionibus ethnicorum succedente dictum crediderit. Sed, ut Eusebius tam oscitanter hallucinatus dicatur, gravem aliquam causam subesse oportet. Distinguit accurate persecutionis furorem a turbulenta novitate, et pacem inter ecclesias initam a mollito persecutionis furore. Quis ergo credat in epistola Dionysii nihil omnino de sedata persecutione dictum fuisse, quamvis id Eusebius legisse se testetur? 2o Dionysius in eadem de Baptismo epistola nuntiabat Stephano, ut eventum omnino recentem, sedatos esse motus quos Novatiani haeresis in Oriente excitaverat. Sed, si cum hujus dissensionis fine conjuncta sunt controversiae de Baptismo primordia, serius anno 253 poni non debent. Sic enim de sedata dissensione loquitur Dionysius, ut id non multo post persecutionem contigisse videatur. Quod enim ait, »omnes ubique antistites unum idemque sentire, et ob pacem insperato [Col. 0154] factam incredibiliter laetari,« satis indicat malum antequam radices ageret compressum fuisse, et pacem sancitam cum metueretur ne dissensio ingravesceret. At, si usque ad annum 256 decertatum fuisset in Oriente de Novatianorum sententia, non videtur incendium multa die confirmatum sic exstingui potuisse, ut nihil omnino ne fumi quidem superesset. Huc accedit auctoritas Cypriani, qui in epistola ad Stephanum, circa an. 254 scripta, testatur Novatianum »semper retusum et refutatum et per totum orbem a sacerdotibus Dei abstentum.« Si ergo totus orbis in damnando Novatiano jam tum consenserat, epistola Dionysii quae hunc episcoporum antea dissidentium consensum nuntiabat, ad annum 256 revocari non potest. Aliud argumentum in eamdem sententiam suppeditat, quod secundo loco probandum suscepimus, citius in Oriente quam in Africa decertatum. Neque enim si dissensio ante in Oriente quam in Africa exorta est, serius collocari poterit anno 254 aut exeunte 253.

Illud autem dissidium prius in Cappadocia, Cilicia et finitimis provinciis quam in Africa exarsisse patet ex his Firmiliani in Stephanum dictis: »Quid humilius aut lenius quam cum tot episcopis per totum mundum dissensisse; pacem cum singulis vario discordiae genere rumpentem, modo cum Orientalibus, quod nec vos latere confidimus, modo vobiscum qui in meridie estis?« (p. 150). Praeclare observat Tillemontius dissidium Stephani cum Orientalibus, quod Firmilianus commemorat, non de Novatiani schismate, ut existimavit Lombertus, sed de Baptismo natum fuisse. Nam compressum fuit in Oriente hoc schisma initio pontificatus Stephani; nec Orientales, in his Firmilianus, minus studii quam ipse Stephanus adhibuere in hoc exstinguendo schismate, nedum pax inter eos et Stephanum rumperetur. Perpauci huic schismati favebant, idque Antiochiae, ut patet ex Epistola Dionysii ad Cornelium apud Euseb. (lib. VI, cap. 46). Loquitur ergo Firmilianus de Baptismo. Illud autem ex ejus verbis colligitur non eodem tempore Stephanum cum Orientalibus et Afris decertasse, sed variis temporibus et modis; ac res Orientis lenius se habuisse tum cum in Africa majorem in modum turbarentur. Hinc idem Dionysius in epistola quam, mortuo Stephano, ad Philemonem presbyterum Romanum scripsit, deprecatorem se pro Afris solis interponit; atque, ut Romanos demitiget, demonstrat (apud Euseb. Hist. I. VII, c. 5) »non ab Afris solis hunc morem tunc primum invectum fuisse,« sed idem antea ab Orientalibus in conciliis statutum; quod quidem perabsurdum videretur si istis Roma placatior quam Afris non fuisset. In epistola autem ad Xystum de Stephano ejusque cum Afris concertatione disserens aiebat »prius illum ad se scripsisse de Heleno et de Firmiliano, ac de omnibus denique sacerdotibus per Ciliciam, Cappadociam cunctasque finitimas provincias constitutis; sese ob eamdem causam ab illorum communione discessurum, eo quod, aiebat, haereticos [Col. 0155] rebaptizarent.« Illud prius argumento est Stephanum ante de eodem haereticorum baptismo cum Cilicia et finitimis provinciis quam cum Africa pugnasse; et cum apud Dionysium de Heleno et Firmiliano graviter quereretur, nondum Cyprianum et Africanos episcopos illi in offensionem venisse. Quod autem addebat Dionysius, »de his omnibus ego ad illum scripsi orans atque obtestans;« quis ex his verbis non colligat epistolam illam quam, teste Eusebio, unam ad Stephanum scripsit, non Afrorum, ut opinati sunt Tillemontius et Pearsonius, sed eorum causa scriptam fuisse de quibus Stephanus scripserat, nempe Heleni et Firmiliani, qui proinde illius opera et commendatione prius usi sunt quam Afri. Illud etiam in ea quam refellimus opinione occurrit incommodi, quod nimium multi eventus a Tillemontio et Pearsonio intra annum concluduntur: tres synodi Carthaginenses, tot Cypriani epistolae, Stephani litterae ad Dionysium et ad Cyprianum, ejusque modo cum Orientalibus, modo cum Afris dissensiones. Longe satius est hanc rerum gestarum varietatem temporibus distinguere.

Sed forte objicietur quod ait Eusebius lib. VII, c. 3, , etc. »Primus eorum qui tunc exstitere, Cyprianus, Carthaginensis episcopus, haereticos nonnisi per baptismum ab errore prius purgatos admittendos esse censuit.« Gerardus, Joannes Vossius et Valesius Eusebium erroris accusant; sed Pearsonius, etsi recte observat adversus Valesium haec Eusebii verba ita reddenda esse, »primus eorum qui tunc exstitere,« non autem ut Valesius, »primus omnium,« parum tamen in Eusebio purgando promovit. Nam, cum Firmilianus Cypriani aequalis haereticorum baptisma longe ante Cyprianum rejecerit in concilio Iconiensi, cui se interfuisse testatur in epistola ad Cyprianum, aeque Eusebius erroris arguetur, sive omnium, sive aequalium primum haec statuisse Cyprianum dixerit. Longe ergo probabilius idcirco primas Cypriano deferri, quia plurimum ponderis huic sententiae addidit, eique multo celebrior exstitit quam Orientalibus cum Stephano controversia.



XXX.---ORDO ET SERIES RERUM IN AFRICA GESTARUM ANNO 255 ET 256, USQUE AD CONCILIUM TERTIUM CARTHAGINENSE.

De initiis hujus dissensionis in Africa non valde laborandum; nam tota res in conjecturis posita. Pearsonius primum concilium Carthaginense revocat ad autumnum anni 255. Tillemontius, qui omnia intra spatium anni 256 concludit, non improbat Pearsonium; nec forte improbetur si quis ab ipso anni 255 initio controversiam deducat. Hoc tantum statuere possumus prius inter se decertasse Afros quam cum Stephano. In Epistola ad Numidus refelluntur »qui haereticos asserunt.« Tangit eosdem Cyprianus in Epistola ad Quintum. »Nescio etenim, inquit, qua praesumptione ducuntur quidam de collegis nostris, ut putent eos quid apud haereticos [Col. 0156] tincti sunt, quando ad nos venerint, baptizari non oportere.« Nec tamen hac institutorum varietate pax et gratia dissiluere, ut ex Epistola ad Stephanum perspicitur. »Caeterum scimus, inquit Cyprianus, quosdam quod semel imbiberint nolle deponere,« nec propositum »suum facile mutare, sed salvo inter collegas pacis et concordiae vinculo quaedam propria, quae apud se semel sint usurpata, retinere.« Nonnullos ex Africa episcopos petere videntur haec Cypriani verba in Ep. ad Jubaianum: »Et nunc apud quosdam de nostris haereticorum baptisma occupatum asseritur.« Per eumdem Jubaianum venit in Cypriani manus epistola adversus rebaptizantes scripta. Sed ea nec a Stephano papa, nec ab ullo ex transmarinis episcopis (tunc enim recta via Carthaginem ad Cyprianum pervenisset), sed ab Afrorum aliquo videtur elucubrata. Ipse etiam Jubaianus non omnino assentiebatur Cypriano, sed aversum rebaptizationi animum significabat, quia Novatianenses, si quos ex Catholicis in partes suas allicerent, horrendo eos scelere rebaptizabant.

Decem et octo episcopi Numidae occasionem Cypriano primi dederunt sententiae suae palam et aperte praedicandae. Etsi enim baptisma ab haereticis administratum rejicere solebant, tamen cum synodus Carthagine haberetur, consulendam illam duxerunt »de iis qui apud haereticos et schismaticos baptizari videntur, an ad Ecclesiam catholicam, quae una est, venientes baptizari debeant.« Cyprianus et alii episcopi, numero XXXI, ut patet ex titulo Epistolae LXX, laudant Numidas quod »et ipsi veritatem et firmitatem catholicae regulae teneant, seque illis assentiri profitentur neminem foris baptizari extra Ecclesiam posse.« Non multo post consultus eadem de re Cyprianus a Quinto in Mauritania episcopo per Lucianum presbyterum, scripsit ad eum Epistolam LXXI atque ut sciret »quid in concilio coepiscopi cum compresbyteris qui aderant,« censuissent, ejusdem epistolae exemplum illi misit.

Neque etiam multum effluxit temporis inter hanc epistolam et concilium secundum Carthaginense, »in quo multa quidem prolata atque transacta sunt,« sed illud in primis, quod Stephano papae Cyprianus LXX episcoporum qui cum ipso sederant nomine perscribit eos qui apud haereticos vel schismaticos tincti sunt, redeuntes ad Ecclesiam baptizari oportere. Id Cyprianus testatur »diligenter nuper expressum« fuisse, cum in epistola ad Quintum, tum in litteris ad episcopos Numidas. Utriusque epistolae exemplum mittit Stephano cum Epistola LXXII. Addit in eodem concilio statutum esse consensu et auctoritate communi »ut etiam si qui presbyteri aut diaconi, qui vel in Ecclesia catholica prius ordinati fuerint, et postmodum perfidi ac rebelles contra Ecclesiam steterint, vel apud haereticos a pseudoepiscopis et antichristis contra Christi ordinationem profana ordinatione promoti sint, et contra altare unum atque divinum sacrificia foris falsa ac sacrilega offerre conati sint, eos quoque [Col. 0157] hac conditione suscipi cum revertuntur, ut communicent laici, et satis habeant quod admittuntur ad pacem qui hostes pacis exstiterint, nec debere eos revertentes ea apud nos ordinationis et honoris arma retinere quibus contra nos pugnaverint.«

Ad hoc tempus referre cogor legationem episcoporum quos concilium Africanum ad Stephanum misit. Hos legatos episcopos, ait Firmilianus, sic suscepit Stephanus, »ut eos nec ad sermonem saltem colloquii communis admitteret, adhuc insuper . . . . praeciperet fraternitati universae ne quis eos in domum suam reciperet, ut venientibus non solum pax et communio, sed et tectum et hospitium negaretur« (p. 150). Queritur etiam Firmilianus quod Cyprianum Stephanus »pseudochristum et pseudoapostolum et dolosum operarium« diceret (p. 151). Haec profecto incredibilia essent, nisi niterentur duorum hominum testimonio, quibus fides derogari non possit, Firmilianum dico et Cyprianum, qui Firmiliani epistolam latine reddidit, aut saltem auctoritate sua evulgavit. Sed examinanda nobis sunt singula Firmiliani verba, tum ne illius querelis, quae sua sponte satis graves sunt, aliquid addatur, tum ut quo tempore et modo haec acta sint dijudicemus.

Illud primo perspicere mihi videor, hos legatos non maxima celeritate venisse, sed famam eorum adventus praenuntiam fuisse. Vetuit enim Stephanus ne quis eos domo exciperet, »ut venientibus non solum pax et communio, sed et tectum et hospitium negaretur.« Nondum ergo venerant cum haec Stephanus ediceret, cui spatium dederunt tum de ipsorum adventu, tum de rebus in concilio gestis cognoscendi. Atque inde colligo hanc legationem non posse ad tertium concilium Carthaginense referri, quamvis Tillemontio secus videatur. Constat enim Rogatianum a Cypriano in Cappadociam missum non fuisse nisi postquam legati episcopi Roma reversi sunt. Sed cum concilium tertium Carthaginense calendis septembris celebratum fuerit, ac Rogatianus, teste Firmiliano, redire festinaverit, quia hibernum tempus urgebat, quomodo fieri potuit ut post concilium episcopi legati Romam irent ac redirent, ac post eorum reditum Rogatianus in Cappadociam missus, redeundi ante hiemem spatium haberet? Fatetur Tillemontius haec non facile fieri potuisse; sed tamen non repugnare contendit, posito videlicet utramque legationem itum et reditum accelerasse. At videmus episcoporum qui Romam missi sunt, adventum non valde celerem sed potius tardum extitisse; quod quidem si animadvertisset Tillemontius, credo aliter judicaturum fuisse. Praeterea, cum Stephanus in Epistola ad Cyprianum, quae ante concilium tertium missa est, abstinendos putet rebaptizantes, valde dubito an hoc concilium legatos episcopos ejusmodi periculo exposuisset, ut eis Romae communio negaretur. Probabilius ergo est legationem post secundum concilium missam fuisse.

Illud etiam ex verbis Firmiliani deduci potest, edictum [Col. 0158] Stephani non omnino in rem collatum fuisse. 1o Incredibile est in tam sancta Ecclesia commissum, ut legati episcopi negatum a fratribus hospitium apud infideles quaererent. 2o Distinguit Firmilianus tectum et hospitium a pace et communione et sermone colloquii communis: declarat conceptis verbis episcopos »nec ad sermonem saltem colloquii communis« admissos fuisse: quod autem spectat ad tectum et hospitium, minas tantum et jussa exprobrat, non rem ipsam, quam tamen non videtur omissurus fuisse si hoc etiam humanitatis officio caruissent. 3o Verisimile est in Ecclesia Romana, quae sanctis presbyteris abundabat, aliquos tunc exstitisse qui se Stephanum inter et Cyprianum medios interponerent; ac si minus impetrarent a Stephano ut legatos ad communionem et colloquium admitteret, saltem eum deterrerent quominus hospitio eos excipi vetaret. Neque enim aptiori tempore collocare possumus quod ait Dionysius (apud Euseb. Hist., lib. VII, c. 5) in epist. ad Xystum: , , , . »Sed et charissimis fratribus et compresbyteris Dionysio ac Philemoni, qui prius Stephano assensi fuerant, deque iisdem rebus ad me scripserant, antea quidem breviter, nunc vero pluribus verbis scripsi.« Liquet ex his verbis Dionysium et Philemonem, cum antea in omnibus Stephano assentirentur, postea ab eo aliqua in re dissensisse. Perabsurde autem Launoius (tom. VIII, p. 603) ex his concludit hos duos presbyteros, cum antea Baptismum ab haereticis datum non rejicerent, postea in Cypriani sententiam concessisse. Perpaucos fore arbitror qui Launoii conjecturam non explodant. Non enim hic tam agitur de dogmate quam de dogmatis defendendi ratione: nec Stephani doctrinam improbat Dionysius, quippe cum illam ipse sequeretur, sed in eo lenitatem et animi moderationem requirit. Quapropter, cum ait Dionysium et Philemonem Stephano prius assensisse, deque iisdem rebus ad se scripsisse; id accipi debet de hac Stephani sententia, non communicandum esse cum Heleno et Firmiliano, et aliis rebaptizantibus; quae praecipua fuit et discordiarum origo, et curarum ac sollicitudinum Dionysii materia. Quod si Stephani agendi rationem Dionysius et Philemon probare aliquando desierunt, tum maxime videntur id fecisse cum eum ad extremas illas discordiae significationes efferri viderunt; nec immerito eorum sapientia mitigatum existimamus edictum Stephani, quod ne ipse quidem Firmilianus ad exitum perductum fuisse dicit, ut legatis episcopis tectum et hospitium negaretur.

Jam vero Tillemontii rationibus non difficile est respondere. Verisimile esse non putat Stephanum ad primum decreti Africani nuntium tam vehementer exarsisse. Sed haec difficultas, quae Tillemontio, dissensionem in Africa incoepisse existimanti, magna videbatur, ex his quae de Oriente diximus evanescit. Nec jam mirum est si Stephano, his quae ipsi [Col. 0159] cum Asiaticis intercesserant accenso, novas faces doloris Africana decreta admoverunt.

Quaerit etiam Tillemontius cur Stephanus ad Cyprianum scripserit, si legatos, nec ad communionem nec ad colloquium admisit. At minime repugnat ut duo illi quos diximus presbyteri a sancto Pontifice impetrarent ut saltem ad Cyprianum scriberet; quamquam Stephanus, cum his in litteris rebaptizantes abstinendos putet, non multum videtur a sua in legatos agendi ratione discedere.

Illud etiam argumenti loco sumit Tillemontius, quod Cyprianus in concilio tertio Carthaginensi nihil de his in legatos injuriis dixerit: unde scriptor doctissimus concludit legationem post concilium tertium collocandam esse. Sed hoc silentium lenitati, quae summa fuit in Cypriano, tribuendum. In litteris autem ad Pompeium, in quibus Stephani epistola refellitur, nonnulla S. Martyri durius in Stephanum dicta exciderunt, quae in tanta animi moderatione conceptum ex maximis contumeliis dolorem indicant. Idem probant haec verba ex Epist. ad Jubaianum, quae ante concilium tertium ac non multo post secundum scripta est: »Cur praevaricatores veritatis,« inquit (p. 133), »cur proditores unitatis existimamur?«

Legationem proxime secuta est epistola ad Jubaianum episcopum. Is consuluerat Cyprianum de baptismo ab haereticis dato, simulque miserat epistolam non a se sed ab alio scriptam adversus sententiam Cypriani. Refellit hanc epistolam Cyprianus, et summo studio colligit quidquid ad causae suae defensionem valere existimabat, servata semper animi moderatione et charitate, qua nihil antiquius habebat. Mittit etiam Jubaiano exemplum epistolae ad Numidas et ad Quintum, ac forte etiam proximae synodi decreta, de qua sic loquitur: »Et nunc quoque cum in unum convenissemus tam provinciae Africae quam Numidiae episcopi numero septuaginta et unus, hoc idem denuo sententia nostra firmavimus« (p. 120). Ex quibus patet hanc epistolam non multo post concilium scriptam fuisse, sed tamen postquam a Stephano litterae venissent: nam in Ep. ad Stephanum testatur Cyprianus nonnullos a se dissentire, »sed salvo inter collegas pacis et concordiae vinculo.« Contra in Ep. ad Jubaianum ait (p. 129): »Cur praevaricatores veritatis, cur proditores unitatis existimamur« (pag. 132). Jam tum ergo desiderabat in adversariis suis pacis et concordiae studium quod scribens ad Stephanum laudaverat.

Misit Jubaiano aliud munus, libellum de bono Patientiae, de quo sic loquitur (p. 137): »Servatur a nobis patienter et leniter charitas animi, collegii honor, vinculum fidei et concordia sacerdotii. Propter hoc etiam libellum de bono Patientiae, quantum valuit nostra mediocritas, permittente Domino et inspirante, conscripsimus, quem ad te pro mutua dilectione transmisimus.« Praeclare observarunt eruditi viri tam attemperate scriptum esse hunc librum, ut controversiam quae tunc fervebat, non magis attigerit [Col. 0160] Cyprianus, quam si nulla prorsus exstitisset. Non multo post alium librum de Zelo et Livore scripsit eodem consilio. Uterque recensetur a Pontio post librum de Opere et Eleemosyna.

Cum litterae Stephani in Africam perlatae fuissent, Pompeius Sabratensis episcopus, idem, ut verisimile est, qui ordinationi S. Cornelii interfuerat, significavit Cypriano cupidum se esse epistolae Stephani videndae. Morem ei gerit Cyprianus, atque hanc epistolam refellit paulo commotior, quod Stephanus »sacerdotes Dei veritatem Christi et Ecclesiae unitatem tuentes abstinendos« putaret (Ep. LXXIV). Simul Pompeio misit exempla aliarum epistolarum in quibus de baptizandis haereticis disseruerat.

Liber de Baptismo haereticorum, cujus auctor episcopus erat, ut alias probabimus, tam indignis conviciis Cyprianum appetit, ut scriptum esse non dubitem post illud tempus quo Cyprianus ad Stephanum scribens, iis a quibus dissentiebat, servatae charitatis et concordiae testimonium tribuebat.

Scripta etiam Epistola LXXV ad Magnum, postquam disputationis aestus nonnullos ex Cypriani adversariis in convicia et maledicta abripuerat. Quod enim eos »pertinaces et indociles« vocat; quod ait »praevaricatores fidei atque Ecclesiae proditores intra ipsa septa Ecclesiae contra Ecclesiam stare,« declarat haec oratio illius dolorem, quod animi moderationem et unitatis studium, cui maxime consultum volebat, in omnibus adversariis non reperiret. Hanc tamen epistolam Baronius et Pearsonius primam omnium de Baptismo scriptam volunt, quia in ea Cyprianus priores epistolas non commemorat. Sed ne haec quidem epistola in litteris ad Quintum et Jubaianum et alios memoratur. Praeterea videtur Magnus, ut observat Tillemontius, priores epistolas Cypriani notas et perspectas habuisse; assentiebatur enim ei in omnibus, ac unus tantum illius animo scrupulus insidebat, an inter caeteros haereticos ii qui a Novatiano veniebant, baptizandi essent.

Quaesierat etiam Magnus quid Cypriano de illis videretur »qui in infirmitate et languore gratiam Dei consequuntur, an habendi sint legitimi christiani,« eo quod aqua salutari non loti sint, sed perfusi. Respondet Cyprianus ejusmodi homines legitimos esse christianos, ac parvi referre quod perfusi aut aspersi fuerint. Sic autem eos carpit qui baptisma haereticorum probant, et Baptismo ecclesiastico majestatem suam et sanctitatem derogabant, ut Romanam Ecclesiam non obscure designet, in qua notum est clinicos a clero exclusos fuisse.



XXXI.---DE CONCILIO TERTIO CARTHAGINENSI---MITTIT CYPRIANUS ROGATIANUM DIACONUM AD FIRMILIANUM.---DE EPISTOLA FIRMILIANI AD CYPRIANUM.

Immoderata adversariorum studia justissimam metuendi causam attulerant Cypriano ne quid vulneris unitati Ecclesiae inureretur. Quare, ut tanto malo occurrat, [Col. 0161] frequentius quam antea concilium cogit, et cum episcopis nonnullis exterarum gentium consilia fovendae pacis et unitatis conjungit.

Quo autem anno habita sit haec synodus operae pretium est inquirere. Tota res pendet ex morte Stephani papae; nam, cum nemo dubitet quin die secunda Augusti obierit, necesse est ut concilium Carthaginense tertium, quod eo adhuc vivente calendis septembris habitum est, uno ante illius mortem anno habitum dicatur. Satis autem inter omnes convenit Stephanum ordinatum fuisse anno 253, sed alii duos tantum annos sedisse, et anno 255 mortuum esse existimant: alii quatuor ei pontificatus annos tribuunt, ejusque mortem referunt ad annum 257. Posterior sententia, quam Tillemontius et Pearsonius secuti sunt, solutior et explicatior videtur. Nam, si mors Stephani referatur ad an. 255, concilium tertium Carthaginense referendum erit ad calendas septembris anni 254, simulque concurrent Stephani cum Afris et cum Orientalibus concertationes, quas temporibus divisas esse probavimus. Huc accedunt rationum momenta, quibus Tillemontius et Pearsonius nituntur; illud inprimis, quod Firmilianus in Epistola ad Cyprianum testetur »ante viginti et duos fere annos temporibus post Alexandrum imperatorem multas accidisse calamitates per Cappadociam et per Pontum, ut ex hoc persecutio quoque gravis adversum nos Christiani nominis fieret.« Quamobrem, cum Alexander mortuus sit anno 235, annus ab ejus morte vigesimus secundus idem prorsus ac 256, ac proinde hoc maxime anno fervebat dissidium de Baptismo nondumque Stephanus obierat. 2o Si mortuus fuisset Stephanus anno 255, quomodo Cyprianus, qui anno 258 idibus septembris vitam pro Christo profudit, tamdiu conticuisset in re tanti momenti? Nihil enim per totum illud tempus assignari posset quod ab eo aut ad causae suae defensionem, aut ad rerum pacificationem factum diceretur. Sed, si controversia de Baptismo ad annum 256 referatur, non valde mirum videbitur quod Cyprianus post tertium Carthaginense concilium, post scriptas ad Firmilianum litteras, conticuerit, quia persecutio, quae cum anno 257 incoepit, his rebus agitandis locum non relinquebat. 3o Pluribus argumentis probat Tillemontius S. Stephanum martyrem obiisse; et cum persecutio non exarserit nisi anno 257, inde concludit sancti illius papae mortem ad mensem augustum ejusdem anni referendam esse, ac proinde concilium Carthaginense tertium, quod eo adhuc vivente celebratum est, et litteras Cypriani ad Firmilianum, quae pariter sub hoc Pontifice scriptae sunt, ad annum 256 pertinere.

Praecipuae difficultates quae hanc Tillemontii et Pearsonii sententiam obstruebant, solvi posse videntur ex his quae modo observavimus de dissensione serius in Africa quam in Oriente exorta. Hac enim notata distinctione, nihil jam officit auctoritas Eusebii, nec necesse est accurato scriptori naevum absurdum affingere. Fatetur Tillemontius non facile explicari [Col. 0162] posse cur Dionysius Alexandrinus, si Xystus ne toto quidem anno praefuit, tres tamen ad eum litteras dederit, idque persecutionis et exsilii molestiis detentus, cum ad Stephanum illius decessorem, sub quo acriores erant discordiae, semel tantum scripsisset. Haec difficultas, quae prima specie de Stephani annis aliquid demendum et Xysto addendum suadet, non leviter imminuitur si Dionysius de rebus Orientalibus ad Stephanum ac postea de Africanis ad Xystum scripsisse dicatur. Nam, cum dissidium Stephani cum Orientalibus non illud quidem compositum fuisset, sed tamen demitigatum, ac istis consuetudinem suam pacifice retinentibus bellum, ut ita dicam, in Africam postea translatum fuisset; minime mirum si Dionysius non amplius ad Stephanum scripsit, nec ante studium suum ad res pacificandas exsuscitavit quam de rebus Afrorum, qui illius opem fortasse serius implorarunt, certo cognovisset.

Exstant acta hujus tertii concilii Carthaginensis, cui adfuerunt ex provincia Africa, Numidia et Mauritania episcopi LXXXV, vel etiam LXXXVII si numerentur duo absentes, Pompeius Sabratensis et Dioga Leptimagnensis, qui vices suas Natali ab Oea commiserant. Cum ergo in unum convenissent calendis septembris cum presbyteris et diaconis, praesente etiam plebis maxima parte, lectae sunt litterae Jubaiani ad Cyprianum, item Cypriani ad Jubaianum et quas post modum Cypriano Jubaianus rescripserat. Tum Cyprianus hortatus est ut sententiam libere ac pacifice dicerent, »neminem judicantes, aut a jure communionis aliquem, si diversum senserit, amoventes. Neque enim quisquam nostrum, aiebat, episcopum se esse episcoporum constituit, aut tyrannico terrore ad obsequendi necessitatem collegas suos adigit:« quibus verbis Stephanum notari observat Baronius. Idem omnes uno ore pronuntiarunt, ac ultimus omnium Cyprianus sententiam suam in Epistola ad Jubaianum plenissime expressam fuisse declaravit.

Stabilitam hoc consilio inter Afros unitatem novis praesidiis communire statuit Cyprianus. Rogatianum diaconum misit cum litteris ad Firmilianum, quibus eum de dissensione cum Stephano certiorem faciebat. Videtur etiam misisse quae de baptismo haereticorum ad alios scripserat; nam Firmilianus laudat illius adversus Stephanum responsa, ac nonnulla refert quae in epistola ad Jubaianum leguntur. Pergrata acciderunt Firmiliano scripta Cypriani, quae quidem se quasi sua propria suscepisse testatur, nec in transcursu legisse, sed saepe repetita memoriae mandasse. Sic autem respondet Cypriano, ut quae ab ipso dicta fuerant, retexat ad confirmandam veritatem, et quaedam addat ad cumulandam probationem. Sed raptim scribenti multa in Stephanum iracundius dicta exciderunt, quae fortasse pro eximia animi moderatione Firmilianus emendasset, nisi spatium relegendae, ut par erat, epistolae Rogatianus morae impatiens eripuisset. Haec autem Firmiliani epistola, quae latine reddita exstat inter Cyprianicas LXXV, sic Cypriani [Col. 0163] stylum redolet, ut non alium interpretem habuisse videatur.

Fidus interpres graecae linguae ingenium nonnullis in locis retinuit. Paulo post initium (p. 143): »Contristantur (Angeli) quando vident diversas quorumdam mentes et scissas voluntates, quasi non tantum unum et eumdem Deum simul invocent, sed separatis et divisis ab invicem nec confabulatio jam possit esse aut sermo communis,« id est, quasi non tantum unum et eumdem Deum simul non invocent; quae postrema negatio nonnumquam omittitur apud Latinos sed saepius apud Graecos. (Pag. 145): »Nisi si his episcopis quibus nunc minor fuit Paulus;« legendum putavit Pamelius »de quibus nunc:« sed manifestus est hellenismus, , »his episcopis nunc existentibus.« Facilius hellenismus deprehenditur in his verbis (p. 147): »Idem error est, daemonum fallacia ipsa est,« id est eadem.

Narrat Firmilianus (p. 146), historiam mulieris a daemone afflatae, quae »etiam hoc frequenter ausa est, ut et invocatione non contemptibili sanctificare se panem et Eucharistiam facere simularet, et sacrificium Domino (non) sine sacramento solitae praedicationis offerret,« etc. Legit Rigaltius, cujus nota in edit. Oxon. apponitur, »solitae precationis«. At nihil prorsus mutandum; haec enim accurate de graecis expressa sunt. Preces in sacrificio fieri solitae vocantur apud Basil. (Epist. CCXLI) , »praedicationes ecclesiasticae.«

Cum existimaret Firmilianus adversarios suos in baptismo foris ab adultis suscepto Christi gratiam agnoscere, sic eos refellit (p. 147): »Nam si non mentitur Apostolus dicens: Quotquot in Christo tincti estis, Christum induistis, utique qui illic in Christo baptizatus est, induit Christum: si autem induit Christum, accipere potuit et Spiritum sanctum, qui a Christo missus est, et frustra illi venienti ad accipiendum Spiritum manus imponitur, nisi si a Christo Spiritum induit, ut apud haereticos sit quidem Christus, non sit autem illic Spiritus sanctus.« Illud »nisi a Christo Spiritum induit,« idem valet ac post Christum; nec probabilis est conjectura Cauchii et Pamelii qui legendum putant, »nisi a Christo Spiritum non induit.«

Alium locum longe difficiliorem emendare conabor, De iis qui foris baptizati sine novo baptismo in Ecclesia obierunt, sic statuit Firmilianus (p. 149): »Si de saeculo excesserunt, in eorum numero qui apud nos catechizati quidem sunt, sed priusquam baptizarentur obierunt, habentur. Non modo dicunt emolumentum veritatis et fidei, ad quam relicto errore pervenerant, etsi consummationem gratiae consecuti non sunt morte praeventi.« Existimat Rigaltius verbum »habent« reponendum post »habentur,« et sic emendat: »Habent, non modo discunt emolumentum veritatis et fidei,« sed multo aptius legi posset, »Habent non modicum emolumentum« pro »non modico dicunt aut non modo discunt.«



XXXII.---NONNULLAE OBSERVATIONES ADDUNTUR IN HANC DE BAPTISMO CONTROVERSIAM.
[Col. 0164]

Quid in hac causa deinceps Stephanus ac Cyprianus egerint, nullo prorsus exstat monumento. Forte persecutio, quae paucis postea mensibus supervenit, animos a domesticis contentionibus ad religionis defensionem avocavit; sed non alia res periculum schismatis ab Ecclesia repulit, quam unitatis amor ex utraque parte impressus animis et insculptus. Videbatur sibi utraque pars maximi momenti sententiam defendere. Non ignorabant Cypriani adversarii gravem injuriam a rebaptizantibus fieri et Christi sacramentis et apostolicae traditioni et tot ecclesiis quae, si vera fuisset Cypriani opinio, communionem hominibus non baptizatis dedissent, ac saepe etiam commisissent ut infantes baptismo defraudati morerentur. Haec Cypriano fuisse objecta perspicitur, tum ex ipsius epistolis, tum ex libro de Rebaptismate. Parte ex alia Firmilianus et Cyprianus, cum haec quaestio nondum in clarissima luce posita et constanti Ecclesiae judicio decisa esset, pessimam consuetudinem obrepsisse et graviter ab adversariis delinqui putabant. »Quae ista obstinatio est,« ait Cyprianus in Ep. ad Pompeium (pag. 139) »quaeve praesumptio humanam traditionem divinae dispositioni anteponere, nec animadvertere indignari et irasci Deum quoties divina praecepta solvit et praeterit humana traditio?« Queritur in eadem epistola auctoritatem haereticis attribui, fidem et veritatem prodi (p. 141). Veritatem sibi et aliis idem sentientibus singulari Dei beneficio retectam fuisse credebat, ut eam aliis ecclesiis proponeret. »Proinde frustra quidam,« inquit in Ep. ad Jubaianum (p. 133), »qui ratione vincuntur consuetudinem nobis opponunt, quasi consuetudo major sit veritate, aut non id sit in spiritalibus sequendum quod in melius fuerit a sancto Spiritu revelatum. Ignosci enim potest simpliciter erranti, sicut de seipso dicit apostolus Paulus: Qui primo, inquit, fui blasphemus et persecutor et injuriosus, sed misericordiam merui, quia ignorans feci. Post inspirationem vero et revelationem factam, qui in eo quod erraverat perseverat prudens et sciens, sine venia ignorantiae peccat; praesumptione enim atque obstinatione quadam nititur, cum ratione superetur.« Sic etiam Firmilianus: »Quale delictum est, inquit (p. 149), vel illorum qui admittuntur, vel eorum qui admittunt, ut non ablutis per Ecclesiae lavacrum sordibus, nec peccatis expositis, usurpata temere communicatione contingant corpus et sanguinem Domini?«

Sed quo majoris momenti suam utraque pars sententiam esse duxit, eo magis in utrisque amor elucescit unitatis. In Oriente non videtur magna fuisse animorum contentio, quamvis plures provinciae ab antiqua et communi sententia discreparent. Dionysius Alexandrinus cum scriberet ad Stephanum, ut cum Asiaticis rebaptizantibus placeret, summam episcoporum in Oriente concordiam laudabat. Ex [Col. 0165] quo patet Orientis episcopos liberalius quam Stephanum egisse cum Asiaticis. Revera Helenus et Firmilianus magno semper in pretio apud collegas fuerunt. Enituit etiam in Occidente odium et fuga schismatis. Auctor libri de Rebaptismate, etsi Cyprianum indignis opprobriis et conviciis lacerat, fatetur tamen totam hanc quaestionem inter fratres agitatam fuisse. »Animadverto,« inquit initio libri, »quaesitum apud fratres quid potius observari oporteat in personam eorum qui in haeresi quidem sed in nomine Dei nostri Jesu Christi sint tincti, etc.« Stephanus justo vehementior fuit; nec idcirco tamen Africa cum aliis ecclesiis et cum Romana etiam communicare desiit. Nullo sane exstat monumento alios episcopos suam Afris communionem negasse, et rebaptizantes abstinendos putasse, ut Stephanus putaverat. Quinetiam, cum in ipsa Ecclesia Romana duo praestantissimi presbyteri, Philemon et Dionysius, ut modo vidimus, mature animadverterint quid nimia Stephani severitas peccaret, merito mihi existimare videor totam illam dissensionem ne sub hoc quidem Pontifice eos habuisse exitus qui ex primo animorum calore consequi poterant. Sub S. Xysto, Stephani successore, etsi persecutio domesticas rixas compescere aut saltem inducias afferre debuerat, non tamen videtur de Baptismo statim contentio refrixisse, siquidem Dionysius Alexandrinus, inter exsilii molestias atque in ipso persecutionis incendio, tres litteras ad Xystum scripsit, ut eum ad lenitatem et concordiam vocaret. Usus est consiliis Dionysii sanctissimus Martyr; et idcirco »bonus et pacificus sacerdos« a Pontio vocatus creditur, et ecclesiae Africanae diptychis inter martyres adscriptus, quod natam sub Stephano controversiam sedasset. Illum inter et Cyprianum communionem non interruptam fuisse liquet ex Epist. LXXXII, in qua narrat Cyprianus se Romam misisse qui de rebus Ecclesiae certa referrent. De Dionysio autem non dubium est quin cum Afris liberaliter egerit, qui adhuc presbyter nimiam Stephani severitatem probare desierat. Eadem humanitas ab aliis pontificibus servata, »donec,« ut ait Augustinus (lib. I de Bapt.), »plenario totius orbis concilio quod saluberrime sentiebatur etiam remotis dubitationibus firmaretur.«

Sed amorem unitatis praecipue declaravit Cyprianus, cui veritatem »nimirum propterea Dominus non aperuit,« inquit Augustinus (lib. I de Bapt. c. 18), »ut ejus pia et humilitas et charitas in custodienda salubriter Ecclesiae pace patesceret, et non solum illius temporis Christianis, sed etiam posteris ad medicinalem, ut ita dicam, notitiam signaretur.« Quamvis magnum errorem in adversariis perspicere sibi videretur, tamen »in his quaestionibus, quae,« ut ait Augustinus (lib. III de Bapt. c. 3), »nondum eliquatissima perspectione discussae sunt,« minime dubitans quin »habeat omnis episcopus pro licentia libertatis et potestatis suae arbitrium proprium, tamque judicari ab alio non possit, quam nec ipse potest alterum judicare;« sic in concilio Carthaginensi [Col. 0166] collegas alloquitur: »Superest ut de hac ipsa re quid singuli sentiamus proferamus, neminem judicantes aut a jure communionis aliquem, si diversum senserit, amoventes.« Donatistae olim de sancto Cypriano »quasi cum ipsius laude« dictitabant eum mentitum esse »et simpliciores collegas in verbo capere cogitasse, ut, cum se diversum sentire prodidissent, tunc contra quam promiserat, excommunicandos esse censeret.« Sed Augustinus hanc calumniam refellit lib. III de Bapt. c. 3. Calidus sane fuit ac justo vehementior Firmilianus; sed tamen unitatis amor in tota ejus spirat epistola, nec quidquam de unitate Ecclesiae significantius dici potest. Hinc, quamvis veritatem maximi momenti defendere sibi videretur, quia tamen Ecclesiae judicium nondum accesserat, eodem modo agendum putat ac in variis institutis ad disciplinam pertinentibus. »Secundum quod, inquit (p. 144), in caeteris quoque plurimis provinciis multa pro locorum et nominum diversitate variantur, nec tamen propter hoc ab Ecclesiae pace atque unitate aliquando discessum est.«



XXXIII.---DE EPISTOLA LXIII CYPRIANI ADVERSUS EOS QUI AQUAM SOLAM IN MATUTINO SACRIFICIO ADHIBEBANT.

Praeter litteras quas Cyprianus ad causae suae defensionem scripsit, aliam, non eadem de re sed circa eadem tempora scriptam, conjicio, nempe sexagesimam tertiam, ad Caecilium episcopum, ut verisimillimum est, a Bilta, qui primus in concilio Carthaginensi sententiam dixit. Occasionem dedit huic epistolae prava apud nonnullos inducta consuetudo, ut in matutino sacrificio aquam tantummodo adhiberent. Neque id tamen, ut Encratitae, odio vini a Deo creati, committebant, nam vespere calicem vino mixtum offerebant. Demonstrat Cyprianus prava hac consuetudine et Christi praeceptum violari, et sacramentum penitus everti, cum sanguis Christi in calice esse non possit nisi vinum adhibeatur. Ex his autem verbis, »et viderit, frater charissime, si quis de antecessoribus nostris vel ignoranter vel simpliciter non hoc observavit,« facile perspicitur hoc vitium non tunc primum obrepsisse, sed ab annis inveterasse pluribus, ac proinde non in insignem aliquam ecclesiam, sed potius in pagos quosdam inductum fuisse: nam, si quid ejusmodi commissum fuisset in majoribus civitatibus, cito res aliis ecclesiis cognita indignationem omnium commovisset. Quare immerito Pearsonius id ab episcoporum Carthaginensium aliquo profluxisse existimat. Illud enim, »si quis de antecessoribus nostris,« non magis ad Cypriani quam ad Caecilii antecessores refertur; sed cum unus sit episcopatus, suos ac Caecilii antecessores vocat Cyprianus eos qui dudum Ecclesiae praefuerant.

Cur autem hanc epistolam exorta de Baptismo controversia scriptam putem, conjecturam facio ex his verbis: »Et quia jam secundus ejus adventus nobis appropinquat, magis ac magis benigna ejus et larga dignatio corda nostra luce veritatis illuminat.« [Col. 0167] Majus quidpiam indicant haec verba, quam ut de rebus in hac epistola pertractatis intelligantur. Erat enim exploratum omnibus Christianis sanguinem Christi in calice esse non posse nisi vinum offeratur; atque in hoc genere perpauci peccabant, idque metu magis et pravo pudore, quam errore pertinaci. At in controversia quam de Baptismo Cyprianus cum tot ecclesiis habuit, veritatem sibi et collegis idem sentientibus singulari beneficio revelatam contendebat, ut praecedenti capite observavimus. Hanc uberiorem illustrationem, hanc benignam et largam Christi dignationem obiter tangere videtur in hac Epistola LXIII. Huc accedit quod objectam consuetudinis auctoritatem in epistolis de Baptismo scriptis eodem modo ac in sexagesima tertia refellit.

Hanc tamen epistolam Pearsonius ad annum 253 collocat in Galli et Volusiani persecutione. Tempus persecutionis colligit tum ex Christi adventus exspectatione, tum ex his verbis (p. 109): »Nisi si in sacrificiis matutinis hoc quis veretur, ne per saporem vini redoleat sanguinem Christi. Sic ergo incipit et a passione Christi in persecutionibus fraternitas retardari, dum in oblationibus discit de sanguine ejus et cruore confundi.«

Quod spectat ad Christi adventum, non minus aperta est illius exspectatio, ut supra diximus, c. 28, in nonnullis Cypriani operibus, quae in pace scripta esse constat. In allato autem testimonio non cum metum Cyprianus exprobrat iis quos refellit, ne quis ex vini odore Christianus esse argueretur; quomodo enim id suspicati essent ethnici, quos penitus latebat quid in Christianorum mysteriis ageretur? sed ne vini matutinus odor minus honestam et dignam homine sobrio speciem haberet. Hinc pacis potius quam persecutionis tempus indicat Cyprianus, dum ait eos ad sanguinem in persecutionibus fundendum fieri tardiores qui ex sanguinis Christi communione tam leve incommodum reformidant; quamquam inanem illum metum non asseverando, sed potius conjiciendo reprehendit.



XXXIV.---CONFESSIO ET MARTYRIUM CYPRIANI.

Tot eximiis Cypriani de Ecclesia meritis, tot rebus praeclare gestis nihil addi posse videbatur praeter confessionis et martyrii laudem. Utrumque Christi dono consecutus est in persecutione Valeriani, qui cum Christianos aliquamdiu privatim ac publice omni humanitate fovisset, postea Macriani artibus inductus, magnum se quemdam ac felicem imperatorem fore speravit si Christianam religionem oppugnaret. Cum persecutio instaret in Africa, Fortunatus episcopus, idem forte qui in synodo Carthaginensi dicitur episcopus a Tuccabori, Cyprianum rogavit ut ad praeparandas et corroborandas fratrum mentes de divinis Scripturis hortamenta componeret. Libenter obtemperavit Cyprianus, parum esse ratus quod Dei plebem classico suae vocis erigeret, nisi credentium fidem et dicatam Deo devotamque virtutem divina [Col. 0168] lectione firmaret. Scripsit itaque librum de Exhortatione martyrii, totum pene ex Scripturae testimoniis compositum. Frustra Baronius et Fellus hoc opus sub Gallo collocant; recensetur enim a Pontio diacono post libros de Patientia et de Zelo et Livore, ut observat Tillemontius. Cum autem Cypriani confessio et martyrium ipsius actis, quae infra apponemus, consignata sint, non teram tempus in iisdem rebus enarrandis, sed satis erit scriptas in hac persecutione epistolas breviter recensere.

Cum edixisset Valerianus ne Christiani conventus agerent et coemeteria ingrederentur, aut si quis huic praecepto non pareret, capite plecteretur, Cyprianus omnium primus in Africa persecutionis impetum videtur excepisse. Id enim observarunt eruditi viri ex his verbis Ep. LXXVIII, ubi Cyprianum sic martyres alloquuntur: »Quasi bonus et verus doctor, quid nos discipuli secuti apud praesidem dicere deberemus, prior apud acta proconsulis pronuntiasti; et tuba canens Dei, milites coelestibus armis instructos ad congressionis praelium excitasti, et in acie prima pugnans spiritali gladio diabolum interfecisti; agmina quoque fratrum hinc et inde verbis tuis composuisti,« etc.

Christum summa animi firmitudine confessus coram Paterno proconsule tertio cal. sept. anno 257, exsul deportatur in abditum et abstrusum locum, qui Curubis dicebatur. Comitatus est eum in exsilio Pontius diaconus, qui vitam ipsius scripsit. Eo autem die quo primum in exsilii loco manserunt, monitus est Cyprianus visione nocturna de futuro martyrio; sed impetravit dilationem crastini, ut res suas die illo quem impetraverat, ordinaret. Verum »hic dies unus significabat annum, ait Pontius: nam eo die post exactum annum coronatus est, quo hoc illi ante annum fuerat ostensum.« Eo autem facilius illi rebus ecclesiae suae providere ac in primis in sublevandis pauperibus curas impendere, quod sub Xysto »bono et pacifico sacerdote,« ut ait Pontius, sedatae dissensiones magnis eum molestiis exsolverant. Cum Cyprianus in exsilio moraretur, multi episcopi constantiam ejus imitati sunt, eorumque exemplum secuta multiplex plebis portio confessa est pariter cum eis et pariter coronata est, a praepositis suis nec carcere nec metallo separata. Neque in hoc numero virgines et pueri defuerunt. Beatorum martyrum pars coronata, pars in carcere remansit; alii metallis damnati sunt, ubi quot aerumnas pertulerint perspici potest ex Epistola LXXVII, quam ad eos scripsit Cyprianus gratulandi magis quam consolandi causa. Vincti erant pedes traversariis et compedibus; humi jacebant sine lecto; panis exiguus praebebatur; vestis algentibus deerat; semitonsi capitis capillus horrebat. Inscripta est epistola coepiscopis, presbyteris et diaconibus et caeteris fratribus. Simul misit pecuniae summam suo et Quirini nomine per Herennianum hypodiaconum, et Lucanum et Maximum et Amantium, acolythos. Gratias egerunt confessores per tres diversas litteras, quia variis in locis laborabant. Exstant [Col. 0169] hae litterae, suntque inter Cyprianicas LXXVIII, LXXIX, LXXX.

Cypriani charitas Africae finibus non continebatur; sed si codici antiquissimo fides habenda, litteris hortatus est duos alios martyres, Augustinum et Felicitatem, qui Capuae in Campania passi feruntur in eadem Valeriani persecutione. Utriusque nomen legitur in antiquis martyrologiis Hieronymo adscriptis. Existimat Tillemontius Cyprianum, praeter librum de Exhortatione Martyrii, praeter litteras ad Confessores, aliud opus in eamdem sententiam scripsisse. Nam Pontius, postquam librum de Exhortatione martyrii commemoravit, haec addit: »Quis denique tot confessores frontium notatarum secunda inscriptione signatos, et ad exemplum martyrii superstites reservatos, incentivo tubae coelestis animaret?« Porro, cum Pontius libros a Cypriano scriptos hoc loco recenseat, nec quidquam dicat de epistolis; librum aliquem vir eruditus his verbis indicari putat.

Cum diu Curubis moraretur Cyprianus, Paterno proconsuli successit Galerius Maximus, qui Cyprianum, ab exilio revocatum, in hortis manere jussit dum sententiam de illo ferret. Hos hortos Cyprianus initio conversionis vendiderat, ac pretium distribuerat pauperibus; sed ei Dei indulgentia restitutos fuisse discimus ex Pontio diacono. Dum autem ecclesiae suae prospicit, ac diem ex die expectat, ut promisso in visione martyrio coronetur, varii et incerti sermones in vulgus sparsi eum adduxerunt ut Romam mitteret qui certa et explorata de rebus Ecclesiae referrent. Hi reditu suo nuntiaverunt rescripsisse Valerianum ad senatum ut episcopi, presbyteri et diaconi in continenti animadvertantur; senatores vero et viri egregii et equites romani, dignitate amissa, etiam bonis spolientur, et si, ademptis facultatibus, Christiani esse perseveraverint, capite quoque mulctentur; matronae, ademptis bonis, in exilium relegentur; Caesariani quicumque vel prius confessi fuerant, vel nunc confessi fuerint, confiscentur, et vincti in Caesarianas possessiones descripti mittantur. Addebant Xystum in coemeterio animadversum octavo iduum augustarum die, et cum eo diacones quatuor; sed et persecutioni quotidie praefectos instare, ut si qui sibi oblati fuerint animadvertantur, et bona eorum fisco vindicentur. Libenter his de rebus certiores collegas fecisset Cyprianus, sed non erat facultas clericorum quos mitteret: nam universi sub ictu agonis constituti recedere omnino Carthagine non poterant, parati omnes, pro animi sui devotione, ad divinam et coelestem gloriam. Tandem, oblata occasione, scribit ad Successum episcopum, Epistolam LXXXII de rebus Roma allatis, eumque rogat ut haec per eum collegis innotescant, ut ubique hortatu eorum possit fraternitas corroborari. Pro eo quod Valerianus rescripsisse dicitur, ut Caesariani, »quicumque vel prius confessi fuerant, vel nunc confessi fuerint, confiscentur et vincti in Caesarianas possessiones descripti mittantur,« multo aptius legi posset »et scripti,« ut est in cod. Veron., vel »et inscripti,« [Col. 0170] ut in Colbert. 2442. Inter supplicia veniebat illa inscripti frontis ignominia, ut patet ex his verbis Pontii: »Quis denique tot confessores frontium notatarum secunda inscriptione signatos, et ad exemplum martyrii superstites reservatos, incentivo tubae coelestis animaret?«

Postquam perlatum est ad Cyprianum frumentarios missos esse qui eum Uticam perducerent, consilio charissimorum consensit ut de hortis suis in abditum aliquem locum secederet. Inde ad ecclesiam suam scripsit epistolam ultimam, quae est LXXXIII, seque hanc secedendi causam habuisse narrat, quod committere noluerit ut, in aliena civitate accepta super confessione sententia, exinde martyr ad Dominum proficisceretur; »quandoquidem ego, inquit, et pro me et pro vobis apud vos confiteri, et ibi pati, et exinde ad Dominum proficisci, orationibus continuis deprecer, et votis omnibus exoptem, et debeam.« Hortatur ut quietem et tranquillitatem teneant, nec quisquam tumultum moveat, aut ultro se gentilibus offerat.

Cum rediisset Carthaginem proconsul, rediit Cyprianus in hortos suos, carnificem expectans. »Conveniebant interim, ait Pontius, plures egregii et clarissimi ordinis et sanguinis, sed et saeculi nobilitate generosi, qui, propter amicitiam ejus antiquam, secessum subinde suaderent; et, ne parum esset nuda suadela, etiam loca in quae secederet offerebant.« Idem etiam suadebant et fideles non pauci. Non dubitasset discedere Cyprianus, si Deus jussisset, ut observat idem Pontius. Tunc autem suadelis minime annuit; sed moriendi pro Christo cupidus, alios etiam ad constantiam hortari non desinebat. Tandem venit in hortos princeps, jussu proconsulis, cum militibus suis, ac comprehensus Cyprianus Christum postridie, id est 14 septembris, anno 258, confessus est et sanguinem pro eo fudit, ut perspici potest ex ejus vita a Pontio scripta, et Actis proconsularibus, ubi variae confessionis et martyrii circumstantiae, ad quas lectorem dimittimus, accurate describuntur. Utriusque monumenti contextum ex Actis Martyrum sinceris, utpote accuratius ibi quam in editionibus Cypriani castigatum, cum nonnullis doctissimi editoris notis excerpsimus. Unum est quod adjiciam ad laudem S. Cypriani, sacras ejus reliquias summa cum veneratione in monasterio Compendiensi a temporibus Caroli Calvi asservari. Hanc enim basilicam imperator ille in palatio suo magnifice extruxit, eamque praeclarissimis dotavit privilegiis, ac ibi corpus sancti Martyris, quod ab Aarone Persarum rege legatis Caroli Magni concessum, ac Arelate et deinde Lugduni depositum fuerat, veluti eximium quoddam praesidium ac ornamentum collocari voluit, ut Ado Viennensis et certissima ejusdem monasterii instrumenta testantur.



XXXV.---DE LIBRIS CYPRIANO ADSCRIPTIS, AC PRIMUM DE TRIBUS EPISTOLIS A BALUZIO VULGATIS.---RECENSENTUR LIBRI DE SPECTACULIS, DE LAUDE MARTYRII, DE REBAPTISMATE, DE PUDICITIA, AD NOVATIANUM, ETC.
[Col. 0171]

Ad ea quae de Cypriani gestis et scriptis disseruimus, nonnulla videntur appingenda de adscriptis ipsius nomini operibus, iis praesertim quae sua commendat antiquitas. Tres epistolas ex antiquis codicibus eruit Baluzius, sed eas eruditus criticus genuinas esse non pronuntiat. Prima, quae est Cornelii papae ad Cyprianum adversus pravam rebaptizandi novitatem, praesse fert manifestam fraudis et mendacii notam; quippe cum hanc controversiam sub Cornelio natam non fuisse, ac summam semper consensionem Cornelium inter et Cyprianum intercessisse constet. Secunda prodit sub nomine Cypriani ad plebem Carthaginis; sed aetatem Cypriani non refert, aliud enim nihil loquitur nisi de Scripturarum traditoribus, et ab illius stylo adhuc longius remota est. Tertiam Cyprianus scribere dicitur benedicto et dilectissimo parenti Turasio, ut illius animum dolore commotum de filiae dormitione consoletur. Nonnulla insunt iis quae leguntur in libro Cypriani de Mortalitate simillima, sed stylus omnino diversus. Caeterum monebo hanc epistolam inter opera Hieronymi jamdudum vulgatam, in vetustis et recentioribus editionibus sub nomine Hieronymi ad Tyrasium reperiri.

Non indignum opus Cypriano liber de Spectaculis, sive eloquentiam spectes, sive evangelicum vigorem: multa concurrunt probabilia cur ei tribuatur. Scribit episcopus ad ecclesiam suam, a qua aberat invitus; scribit eo tempore quo mos deferendae domum Eucharistiae vigebat, quo Christianis maxime cavendum erat ab ethnicorum moribus. Multa ex Tertulliano imitatione expressa, qui pridem iisdem de rebus Carthagine disseruerat. Nec mirum est si in magna illa urbe, cui nullum deerat spectaculorum genus, mali contagium ipsos Christianos tentavit. Sed tamen causae non videntur subesse satis graves ut liber de Spectaculis Cypriano adjudicetur. Nulla illius mentio apud Pontium, et quamvis ex his qui inter Cypriani opera editi fuerunt, nullus ad S. Martyris stylum propius accedat, inest tamen quaedam dissimilitudo, quam aures legendo Cypriano assuetae et contritae facile percipiant.

Adscriptus est Cypriano liber de Laude martyrii, quem Erasmus, Dupinus et Fellus otiosi declamatoris foetum esse opinati sunt. At profecto aequius judicandum erat de eximio opere ad cohortandos confessores composito non sine vivido quodam pietatis ardore, quem frigidus verborum artifex non facile imitetur. Illud etiam antiquitatem hujus operis commendat, quod nonnullis locis deploret auctor pestem horrendam quae sub Gallo et Volusiano grassata est. Sed, cum libellus inscriptus sit Moysi et Maximo, quos anno 251, martyrio coronatos esse constat, nec pestis ante Galli et Volusiani imperium exarserit, inde colligit Fellus auctorem libelli in rebus ab aetate sua [Col. 0172] remotis parum commode finxisse. At nodum incidit Baluzius, qui hunc titulum, ad Moysem et Maximum, in vetustis codicibus desiderari testatur. His adde observationem Tillemontii, qui ex quodam Dionysii Alexandrini apud Euseb. (lib. VII, c. 11) de diaconis peste consumptis testimonio, quod ad Decii tempora videtur necessario referendum, hanc pestem sub hoc imperatore incoepisse concludit, quamvis sub Gallo et Volusiano potissimum saevierit. Caeterum, etsi hoc opus antiquum esse contendo, non tamen Cypriano adjudicaverim; tanta est huic libello cum Cypriani scriptis styli discrepantia.

Sequitur in editione Baluzii liber de Rebaptismate, sive adversus rebaptizantes, de quo consuli possunt notae Baluzii. Opus a nonnullis tribuitur Ursino monacho, quem Gennadius, adversus eos qui rebaptizabant, saeculo quarto scripsisse testatur. Quae Ursini monachi libro contineri ait Gennadius, ea in hac de rebaptismate pertractatione non difficile est animadvertere, nihil enim aliud agit auctor, quicumque tandem ille sit, nisi ut eos qui in haeresi baptizati sunt non rebaptizandos, sed ad saniorem fidem conversis manus imponendas esse vincat. Sed Ursinus monachus libelli hujus auctor videri non potest, nisi episcopus fuisse tertio saeculo dicatur. Episcopum se esse noster ille scriptor diserte declarat: »Siquidem per nos Baptisma tradetur, inquit (pag. 360), integre et solemniter et per omnia quae scripta sunt adsignetur, atque sine ulla ullius rei separatione tradatur; aut si a minore clero per necessitatem traditum fuerit, eventum expectemus, ut aut suppleatur a nobis, aut a Domino supplendum reservetur.« Occurrunt in eodem scriptore saeculi tertii perspicuae notae. Sic enim de tota illa controversia loquitur, ut eam recens exortam esse, et adhuc vigere indicet. Ait enim (pag. 354) »monstri simile esse episcopos talia scandala cogitare:« propositum sibi esse turbulentis hominibus ut vel nunc suum negotium agere incipiant persuadere.« In ipso illo loco qui a Baluzio objicitur, utile esse statuit (p. 357) »tot annorum totque ecclesiarum, itemque Apostolorum et episcoporum auctoritati cum bona ratione adquiescere, cum sit maximum incommodum atque dispendium sanctissimae matris Ecclesiae adversus prisca consulta post tot saeculorum tantam seriem nunc primum repente ac sine ratione insurgere.« Colligi ex his verbis non debet auctorem saeculo quarto vixisse, sed tantummodo eum in exaggerando non valde timidum fuisse. Nam, praeterquam quod ne quarto quidem saeculo sine absurda exaggeratione objicere potuit »tot saeculorum tantam seriem,« certe conceptis verbis declarat tunc primum controversiam de baptismo haereticorum exarsisse; quod saeculo tertio proprie congruit. Quinetiam Cyprianum ipsum, tacito nomine, ut adhuc viventem et diversas partes auctoritate sua tuentem oppugnat. Statuit enim (p 353) ejusmodi controversiae nullum alium esse fructum nisi ut unus homo, quicumque ille est, magnae prudentiae et constantiae esse apud quosdam leves homines [Col. 0173] inani gloria praedicetur, et haereticorum stupore praeditus, quibus hoc unum solatium est, si non soli peccare videantur, errores et vitia universarum ecclesiarum correxisse apud simillimos sui et compares celebretur. Quis Cypriano tam indignis modis conviciatus fuisset, postquam maculam erroris, quem non sine summa animi moderatione in re nondum decisa defenderat, martyrio abstersit, ejusque nominis, refrigerato contentionis aestu, summa exstitit in omnibus ecclesiis celebritas?

Existimavit Pamelius librum de Pudicitia a Cypriano in secessu scriptum esse, nec sane indignus videtur sancto Martyre, adeo insignis est pietatis notis; et ab episcopo absente ab ecclesia sua scriptum esse constat. Sed ad styli dissimilitudinem accedit Pontii silentium, qui ea maxime commemorare debuit quae in secessu scripta fuerant. Perantiquus est auctor, quicumque tandem ille sit, et persecutionibus nondum sedatis scribebat. »Virginitas, inquit (pag. 4), persecutionem non potest timere, dum illam de securitate potest provocare.« Conjicit tamen Tillemontius haec de persecutionibus Wandalorum intelligi posse; atque ex praeclaris de Christi gratia testimoniis suspicatur hunc scriptorem Augustino posteriorem esse. Sed minus probabilis haec conjectura, cum apud Cyprianum ipsum multo plura, atque haud scio an expressiora, occurrant ejusmodi testimonia.

Constat auctorem libri ad Novatianum aequalem esse Cypriani, nec dubium esse potest quin in pacificis et Ecclesiae faventibus Valeriani primordiis scripserit. Unam enim tantum persecutionem numerat post eam quae sub Decio saeviit, et eos qui in prima ceciderunt, in secunda victores fuisse dicit (pag. 11). Videtur etiam Africanus fuisse, tum quia sic ludit in Felicissimi nomine, qui vix notus extra Africam fuit: »Quid ad ista respondeant perversissimi isti Novatiani, vel nunc infelicissimi pauci (p. 9)?« tum quia, solam Ecclesiam coelesti ratione baptizare pronuntians, haereticorum baptisma non obscure rejicit (pag. 10). Sola styli dissimilitudo Tillemontium deterruit quominus hoc opus Cypriano tribueret. Sed tamen, praeter hanc rationem, alia videtur afferri posse: nam declarat auctor hujus libri in ipso exordio, »cogitanti (sibi et) intolerabiliter animo aestuanti quidnam agere (deberet) de miserandis fratribus qui vulnerati, non propria voluntate sed diaboli saevientis irruptione, adhuc usque, hoc est, per longam temporum seriem agentes poenas darent, ex adverso« exortum esse alium hostem et ipsius paternae pietatis adversarium haereticum Novatianum. His autem verbis indicat episcopum se esse, ac perhumaniter lapsis jamdudum poenitentiam agentibus consulentem, moleste ferre quod suae lenitati adversarium habeat haereticum Novatianum. Hinc etiam infra, postquam de iis locutus est qui »prima acie, id est Deciana persecutione vulnerati, postea, id est secundo praelio« vicerant, addit eorum »pares, hoc est in eodem crimine lapsus sui adhuc usque constitutos nec ad poenitentiam admittendos« a Novatianis judicari. [Col. 0174] Nondum ergo auctor hujus operis pacem concesserat his qui sub Decio lapsi fuerant. Non enim de aliis loquitur; pares illos vocat eorum qui primo in praelio victi, in secundo victores fuerant; ait eos post longam temporum seriem agentes poenas dare, et adhuc usque constitutos in eodem crimine lapsus, quod alii martyrio expiaverant. At Cyprianus instante Galli et Volusiani persecutione lapsos, qui a primo lapsus die poenitentiam egerant, in Dominicum gregem collegerat, ac eis sanguinem Christi dederat, ut illos ad suum pro Christo fundendum armaret.

Novatianus hoc in libro (p. 14) dicitur aliorum delicta, dum in Ecclesia esset, ut propria flevisse. Sed mirum est unde hanc sibi humanitatis et diligentiae in lapsis curandis laudem comparaverit. Videtur repugnare Cornelii testimonium, qui Novatianum in persecutione Decii fratribus auxilio indigentibus succurrere noluisse testatur apud Euseb. (lib. VI, c. 43). Sed forte haec humanitatis existimatio ad Novatianum pervenit ex praeclarissimis Cleri Romani litteris, inter Cyprianicas XXXI, quae a Novatiano scriptae in totum orbem missae fuerunt, teste Cypriano, Epist. LII.

Librum de Aleatoribus non esse Cypriani inter omnes convenit. Liquet ex initio foetum esse alicujus episcopi, vel etiam, ut Bellarminus existimavit, Romani Pontificis. Antiquum opus esse demonstrat Scripturae citandae ratio. Serius tamen scriptum non immerito videretur, si in ipsis presbyteris, ut nonnulli opinati sunt, vitiosam aleae consuetudinem vituperaret. Sed nihil vetat de laicis intelligi haec verba: »Manus quae ad sacrificium Dominicum admissa; et quod ad salutem totius hominis pertinet, dignatione suscipit, quae divina sacramenta consummat.« Neque etiam controversiam ullam movere possint, liber de Montibus Sina et Sion, duae Orationes Cypriano affictae, liber de duodecim cardinalibus Christi operibus. Celeberrimum est hoc postremum opus, quod Pamelius, aut Cypriani, aut aequalis scriptoris esse contendit. Sed jamdudum ex codicibus mss. adjudicatus est Arnoldo Bonaevallis abbati in dioecesi Carnutensi. Sequuntur quaedam carmina, quae in vetustis codicibus nunc Cypriano, nunc Tertulliano afficta, utrique ab omnibus criticis abjudicantur.



XXXVI.---DE SINGULARITATE CLERICORUM, EPISTOLA CELSI AD VIGILIUM, ET NONNULLIS ALIIS.

Non leviter errarunt qui librum de Singularitate Clericorum Cypriano, aut Origeni aut Augustino attribuerunt. Cypriano et Augustino penitus abjudicat styli dissimilitudo, et Origeni episcopalis dignitas, qua videtur auctor hujus operis ornatus fuisse. Visa est nonnullis ratio probabilis cur hunc librum Origeni affingerent, quod laudari in hoc libro eos crederent qui sese studio castitatis evirant. At ii nequaquam laudantur, vel potius cavet auctor operis ne laudare illos videntur. Ait enim: »De quibus modo examinationis suspendo, sententiam relinquens alia disputatione promendam.« Atque, etiamsi ejusmodi facinus [Col. 0175] hoc in libro probaretur, num idcirco tribuendus esset Origeni, qui quod adolescens commiserat, aetate maturior improbavit?

Sed nemo longius aberravit a vero quam editor Oxoniensis, qui hunc librum circa Bedae tempora scriptum existimat. Liquet hunc scriptorem vixisse cum persecutiones nondum desiissent: »Mentior, inquit, si non videmus exinde interitus plurimorum. Quanti et quales episcopi et clerici, simul et laici, post confessionum victoriarumque calcata certamina, post magnalia et signa vel mirabilia usquequaque monstrata, noscuntur cum his omnibus naufragasse, cum volunt in navi fragili navigare!« Objiciebant clerici quos refellit, nonnullos »feminas habentes in domibus martyrium consecutos esse, ut illorum innocens conscientia probaretur. In martyrio, aiebant, ignoscitur nobis, sicut indultum est parentibus.« Elucet etiam scriptoris antiquitas ex illius de Angelis opinione, quos putat »cum feminis cecidisse.« Quod autem ait Christum seipsum comparare Deo ausum non esse, id profecto redolet aetatem Ario antiquiorem, quae nonnumquam ad Personarum distinctionem attentior erat, quam ad aequalitatem defendendam.

His rationibus nititur editor Oxoniensis (not. 1), quod circa Bedae tempora de clericorum coelibatu maxime ferveret praesertim in Occidente controversia; quod tunc revelationibus, ut hoc ipso in libro, conjugium sacerdotum prohibitum diceretur; quod hunc librum post Vulgatam versionem in usu receptam scriptum fuisse constet. Sed nihil prorsus agit petita ex revelationibus ratio, quae multo frequentiores fuerunt tertio et quarto saeculo, quam circa Bedae tempora. Jam tertio saeculo prohibitae fuerant clericis mulieres subintroductae: nam Paulo Samosateno, inter alia plurima, illud etiam crimini verterunt Antiocheni patres, quod cum ipse ejusmodi mulieres, tum etiam; ipso connivente, presbyteri et diaconi habuissent. Legi etiam potest Ep. LXII Cypriani. Quod spectat ad Vulgatam versionem, num, quaeso, illam sequitur hic scriptor cum sic Apostolum citat: Posteriora quidem obliviscens, ad ea quae sunt ante petens, ad regulam sequor, ad palmam supernae vocationis Domini nostri Jesu Christi. Fecere id quidem librarii in hoc libro et multis aliis, ut Scripturae testimonia ad Vulgatam revocarent; sed saepe ex vetustis codicibus vera legendi ratio dignoscitur.

Statuere ergo licet hunc scriptorem tertio aut quarto ineunte saeculo vixisse. Episcopum fuisse declarat ipsius in regenda ecclesia et in admonendis clericis sollicitudo, quibus testatur numquam litteras suas defuisse, »quae per absentiam nostram, inquit, frequentiam omnibus pensaverunt.« Ante hunc librum scripserat illis epistolam, »quae omnium morum instituta de lege commendans, summatim omnia contineret, quaecumque universis clericis generaliter ad dirigendam regulam competunt disciplinae.«

Nihil dicam de Expositione in Symbolum, quod eximium opus, Hieronymo etiam adscriptum, nunc omnium [Col. 0176] judicio restituitur legitimo parenti Ruffino. Paulo accuratius examinanda Celsi ad Vigilium Epistola. Nihil aliud est hic libellus quam praefatio sive epistola nuncupatoria Celsi cujusdam senis christiani in Altercationem Jasonis et Papisci; quod opus ex graeco latinum a se factum Vigilio episcopo nuncupavit. Damnum fecimus tum perantiqui illius libri, tum etiam latinae interpretationis; sola exstat praefatio, sive epistola nuncupatoria. Cum Jason Christianus Hebraeus cum Papisco, Judaeo Alexandrino, de veritate christianae religionis disseruisset, ac Judaeus, post plurimas obstinati animi significationes, tandem oppugnatae veritati dedisset manus, litteris graecis mandata sunt quae inter utrumque tanto studio fuerant disputata. Non constat ab ipso Jasone scriptum esse colloquium, quamvis nemo aptius id facere potuisse videatur. Opus attribuebat S. Lucae Clemens Alexandrinus in sexto Hypotyposeon libro, ut testatur Maximus in scholiis ad librum Dionysii de Myst. Theol. cap. 1, sed id prorsus improbabile est. Ipse Maximus Aristoni Pellaeo ibidem adjudicat.

Celsus Epicureus cum historias Judaeorum et Christianorum fabulas esse contenderet, ac operam ab utrisque in nonnullis allegorice interpretandis adhibitam floccifaceret, in exemplum adducebat Papisci cujusdam et Jasonis , quam, ut miseratione et odio digniorem quam risu, ne refellendam quidem judicabat. Observat Origenes (IV Cels. p. 199) ex omnibus Christianorum libris allegorias et enarrationes non contemnendo dicendi genere continentibus, eum a Celso electum esse qui vilior sit et ad multos ac simpliciores fide imbuendos aptior, quam ad intelligentiores permovendos; sed tamen nihil in eo occurrere contendit quod odio dignum sit, nec aliud quidquam requirit ad Celsi condemnationem, nisi ut legatur ille liber, »in quo describitur Christianus cum Judaeo disserens ex scripturis Judaicis, et quae de Christo praedicta sunt in Jesum convenire demonstrans; idque altero adversus hanc disputationem strenue et Judaei personae convenienter obnitente.« Ex his perspici potest quibus de rebus hoc in libro pertractatum fuerit. Colligit ex Origene Tillemontius hanc sententiam ab auctore hujus libri diligenter inculcari, »omnis sapientiae fontem ac principium esse Deo universorum credere, et actiones omnes eo referre ut illi quacumque de re placeatur, ac ne cogitare quidem quidquam quod illi displiceat; quippe cum non solum dicta et facta, sed etiam cogitationes judicandae sint.« Sed hanc sententiam Origenes Jasonis propriam non facit, sed ut commune principium commemorat omnium apud Christianos librorum. Hieronymus Quaest. in Genes. testatur initium Genesis in Altercatione Jasonis et Papisci sic exponi: In Filio fecit Deus coelum et terram; citat etiam illud ex eodem libro , Maledictio Dei qui appensus est, libr. II in Ep. ad Galat. His adde Maximum qui loco supra citato ait se legisse septem coelos in dialogo Jasonis et Papisci. Brevem autem fuisse hanc pertractationem indicat latinus interpres, qui »Judaici [Col. 0177] cordis obstinatam duritiam brevi monitione ac leni increpatione mollitam« fuisse dicit. Sic enim emendavimus pro eo quod antea legebatur »Hebraea monitione.«

Opinatus est Pamelius Jasonem Hebraeum illum christianum, qui Papiscum Judaeum Alexandrinum ad christianam religionem adduxit, eumdem esse ac eum de quo mentio fit Act. XVII, et XVI Epist. ad Romanos; sed nullo prorsus momento nititur haec conjectura. Non dubium quin vixerit saeculo secundo, cum illius disceptatio cognita Celso fuerit. Episcopum aut saltem presbyterum fuisse crediderim, siquidem Papiscus veritatis luce perculsus, ut signaculum sumeret deprecatus Jasonem postulavit.

Quod spectat ad latinum interpretem, is senem se esse dicit ac Celsum vocari; disceptationem Jasonis Hebraei christiani et Papisci Judaei Alexandrini latinis litteris illustrare aggressus est, »animante Dei ope et servata verborum proprietate,« ut praeclarissimam victoriam, quam veritas ex Papisci corde reportaverat, ad cognitionem graece nescientium transferret. Nuncupat interpretationem suam Vigilio episcopo, tum ut sacerdos utriusque linguae peritus et sancti Spiritus veneratione verecundus, auctoritate Spiritus sancti opus comprobaret et emendaret; tum ut hac prima dilectionis petitione in discipulorum numerum ab eo adscisceretur. Ex quibus perspicitur Celsum in eam urbem cui praeerat Vigilius, non multo ante venisse quam ei hoc munus offerret. Illum in hanc urbem ex altera parte provinciae traxerat fama Vigilii; nec senectus, nec itineris longinquitas, nec tribulatio inopiae atque penuriae deterruerant. Hunc Vigilium Pamelius Tridentinum episcopum fuisse conjicit; sed quod Celsus Vigilio suo de futuro martyrio gratulatur, eumque ait Dei judicio martyrem destinatum fuisse cum mirabili modo episcopus constitutus est, id Vigilio Tridentino aptari non potest, quem saeculo quarto exeunte in summa Ecclesiae pace viventem nemo spe et expectatione martyrem dicere potuit.

Sequitur alius tractatus adversus Judaeos, Cypriano prorsus abjudicandus. Multo absurdius fecere qui librum de Revelatione Capitis beati Joannis Baptistae inter opera Cypriani ediderunt. Reperitur fabulosum opus in antiquissima Vindelici Spirensis editione. Erasmi nomini non leve dedecus inusserunt H. Gravius et Pamelius, qui librum de duplici Martyrio elucubratum ab eo et affictum Cypriano judicarunt. De hoc libello diximus in praefatione. De duodecim Abusionibus saeculi variae sunt conjecturae, aliis laico cuidam Erardo nomine, aliis S. Patritio Hibernorum apostolo adjudicantibus. Opus Augustino tribuitur in multis codicibus antiquis, ac cum illius operibus editus est. Testatur Fellus olim in linguam Anglorum translatum fuisse, et in volumine manu scripto homiliarum Saxonicarum reperiri sub hoc titulo: De duodecim abusivis, secundum disputationem S. Cypriani episcopi et martyris. At nullum prorsus monumentum a pietate Cypriani longius distat quam Coena [Col. 0178] Cypriani. Nihil enim aliud habet praeter ineptissimos jocos, non ex rebus profanis, sed quod Turca dignius quam Christiano existimat Tillemontius, ex Scripturis sacris per fas et nefas deductos. Testatur Salmasius in notis ad Flavium Vopiscum (p. 396), se beneficio doctissimi jurisconsulti Jureti habuisse hunc libellum manu scriptum ab Azelino monacho Rhemensi versibus redditum cum hoc titulo: »Coena Azelini Rhemensis monachi, quam condidit ad Henricum imperatorem, imitatus Cyprianum Carthaginensem.« Vide de eodem libro Casimirum Oudin.

Nonnulla alia nomen Cypriani prae se ferunt, velut Tyronis et Senecae Notae, quas Cyprianum auxisse vocabulis Christianorum usui aptis existimat post Trithemium Gruterus, a quo hae notae in lucem editae sunt. Editum est ab Anglis sub nomine Cypriani computum Paschale, quod a Paulo diacono designari existimant, cum ait Cyprianum chronicam valde utilem composuisse. Scriptoris aetatem indicat computum, quod ad quintum Gordiani annum, et consules Arianum et Papum perducitur. Non omnino repugnat ut jam tum conversus fuisse Cyprianus existimetur, quamvis id Pontius diaconus suadeat serius contigisse. Sed non quadrat hujus scriptoris styli barbaries cum elegantia sermonis quam Cypriano in primordiis conversionis studio fuisse perspicitur ex Epistola ad Donatum. Reperit editor Oxoniensis duos libellos sub nomine Cypriani, alterum latine, alterum graece scriptum. Primi titulus, Secreta Cypriani: alterius . Utrumque, utpote foedissimae superstitionis plenum, luce prorsus indignum judicavit. Haec autem supposita videntur fuisse Cypriano Antiocheno, de quo jam nobis agendum.



XXXVII.---DE S. CYPRIANI ANTIOCHENI POENITENTIA, ET ALIIS DUOBUS LIBELLIS AD EUM PERTINENTIBUS.

Supra conati sumus probare Cyprianum Antiochenum non esse hominem fabulosum, ut existimavit Oxoniensis editor. Nunc consideranda nobis illius Poenitentia sive Confessio; quod opus latine editum ab Anglis, graece et latine vulgandum duximus. Agemus etiam de duobus aliis libellis, nempe Conversione Justinae et Cypriani, et utriusque Passione, quos, conjuncte cum Confessione ex vetusto codice sancti Audoeni Rhotomagensis erutos, non ita pridem duo eruditi viri, D. Edmundus Martene et D. Ursinus Durand latine ediderunt tom. III Thesauri Anecdotorum.

Existimavit S. Gregorius Nazianzenus Confessionem ab ipso martyre scriptam fuisse. Ait enim in Orat. XVIII (p. 278), illum »vitae suae turpitudinem longa oratione proscindisse, ut ipsam quoque scelerum confessionem Deo muneris loco offerret, ac multis eorum qui ab improba et flagitiosa vivendi ratione animum revocant, ad melius sperandum via existeret.« Idem etiam existimant Tillemontius et qui triplex illud monumentum vulgarunt. Sed, quominus his assentiar, detinent me non solum magicae artis quidam effectus fabulam redolentes, sed ipsa etiam magicarum operationum longa descriptio et [Col. 0179] exquisitae de singulis vitiorum formis ambages, quae prorsus frigidae videntur, et curiosa magis consideratione quam pungente intimos sensus dolore contineri. Deinde vero is qui Cyprianum in hoc libro loquentem inducit, non obscure indicat se in ejus sceleribus enarrandis non certa semper et explorata sequi, sed ex iis quae a magis fieri solent, quid Cyprianus egisset conjicere. Ait enim Eusebius Cypriano: »Probo confessionem tuam, qua mihi impietates a te admissas et non admissas enarrasti.« Numquam haec scripsisset ipse Cyprianus; sed alius his verbis admonet se idcirco tot scelera Cypriano attribuisse, non quod omnia ab eo commissa certo sciret, sed quod pleraque, utpote a magis perpetrari solita, celeberrimus magus evitasse non videretur. In quo quidem sinceri scriptoris officio functus est, qui fucum lectoribus facere noluerit, si quam in scribendo licentiam sibi sumeret. Quamvis ergo hoc opus non scriptum sit ab ipso Cypriano, non tamen illius conversio fabulis adscribenda; nec si quis hunc eventum elegit in quo ornando et amplificando elaboraret, idcirco historiae summa in suspicionem vocanda, cum praesertim scriptor ille uti potuerit antiquioribus monumentis quae Cypriani et Justinae martyrii acta, ut legimus sub finem libelli de utriusque passione, »ab initio usque in finem scripta« continebant.

Quod spectat ad tempus quo haec scripta Confessio, etsi huic operi nulla prorsus apud editorem Oxoniensem fides, illud tamen existimat Constantini imperio antiquius. Sed quod in Conversione, quae ejusdem scriptoris foetus videtur esse ac Confessio, Christiani vocantur Galilaei, id magnam habet necessitudinem cum aetate Juliani imperatoris, quem nemo nescit hoc nomine Christianos solitum compellare: satis apposita videntur ad hoc tempus quae in utroque libello de inanibus magicae artis in Christianos conatibus leguntur.

Non pugnat cum saeculi tertii institutis commissa Justinae monasterii virginum administratio, ut legimus sub finem Conversionis; siquidem jam tum exstitisse ejusmodi virginum coenobia perspicitur ex Vita S. Antonii, qui sororem suam, teste Athanasio, (n. 3) in parthenonem educandam deduxit circa annum 271: sed saeculo quarto magis quam tertio congruit quod eadem Justina capillos Deo totondisse dicitur sub finem Confessionis. Testatur Hieronymus in Epistola ad Sabinianum, morem esse in Aegypti et Syriae monasteriis, ut tam virgo quam vidua quae se Deo voverint, crinem monasteriorum matribus offerant desecandum: quod quidem addit munditiei causa fieri, quia ejusmodi feminae nec lavacro nec oleo utebantur. Hic autem observabo ejusmodi virgines longe ab illis discrepare quas synodus Gangrensis anathemate damnavit; de quibus etiam Theodosius sanxit an. 390, »ut feminae quae crinem suum, contra divinas humanasque leges, instinctu persuasae professionis absciderint, ab ecclesiae foribus arceantur . . . . . ; adeo quidem ut episcopus, tonso capite feminam si introire permiserit, ipse etiam cum [Col. 0180] hujusmodi contuberniis arceatur,« etc. (Cod. Theod. tom VI, p. 61). Existimat Gothofredus omnem prorsus radendi capitis morem a synodo Gangrensi et a Theodosio in feminis fuisse damnatum. Unde vir doctissimus in morem a Syriae et Aegypti monasteriis, ac postea ab aliis ascitum, velut in magnum nefas invehitur, ac non sine ingenti queritur dolore »quod tandem mores in potestatem suam leges humanas et divinas perduxerint.« At luce clarius est nec synodum Gangrensem, nec Theodosium ad eas virgines respexisse, quas testatur Hieronymus, etsi crines tonderent, velato tamen ac ligato esse capite; sed ad alias longe dissimiles, quae, ut ait synodus Gangrensis, »praeceptum subjectionis« dissolvebant, , quia scilicet intecto capite incedebant. Unde Theodosius, cum ejusmodi feminae ab omnibus videri possent, episcopos deponi jubet si introitum illis in ecclesiam concesserint.

Cum ergo triplex illud monumentum pluribus saeculi quarti notis signatum sit, sicque aliquo intervallo distet a Cypriano Antiocheno, fieri potuit ut ad historiae summam nonnulla ornandi aut amplificandi causa adderentur. Displicet enim mihi Justina super fenestram sedens, dum diaconum Praelium de Evangelio disserentem audit, ac per fenestram quotidie ab eodem diacono solita edoceri. Idem de Thecla Paulum audiente dictum in hujus virginis Vita. Praeterea, quae latine tantum extant, non tanti esse momenti debent quanti esset graecus ipse contextus: nam, cum, latinam Confessionis interpretationem cum graeco contexu conferens, multa interpretem detraxisse, multa addidisse, et in plurimis a vero sensu aberrasse deprehenderim, vereor ne idem in duas alias partes evenerit. Hinc nihil reperias in Conversione de praeclara illa prece qua Justina Deiparam, teste Gregorio Nazianzeno, in ipso tentationis discrimine orabat, ut virgini virgo succurreret; nihil de combustis a Cypriano magicis libris ante baptismum, nihil de ostiarii munere, quod ei post baptismum commissum est. Eadem forte de causa in Passione Cypriani et Justinae judex qui eos damnavit, comes Orientis dicitur, et Diocletiano sic scribit: Claudio (Diocletiano cod. Colbert.), Caesari magno, terrae et maris domino, salutem. Sic etiam Cyprianus et Justina Damascum accersuntur, quamvis apud Photium Justina jam antea in hanc urbem migrasse, tunc autem solus Cyprianus eo perductus fuisse dicatur.

Cyprianum cum Justina passum esse Nicomediae sub Diocletiano et Maximiano tum cum Diocletianus Nicomediae versaretur, ex Eudociae apud Photium testimonio perspicitur, et ex ipsa Passione. Quod si passi sunt die 26 septembris, quo die eorum natalia Latini celebrant, vel ut apud Graecos, die 2 octobris, necesse est, ut observat Tillemontius, id anno 304 contigisse. Neque enim anno 303 contingere potuit; quia Diocletianus hoc anno circa mensem novembrem Romae versabatur, nec persecutio ante annum 304 adversus laicos exarsit; neque [Col. 0181] etiam anno 305, quia hoc anno Diocletianus jam mense maio imperium abdicaverat.

Videtur aetate provectus fuisse Cyprianus cum vitam pro Christo profudit. Annos triginta natus ex Aegypto in Chaldaeam profectus est, ibique commoratus rediit in patriam, ubi multis facinoribus famam et nomen adeptus est, ac tandem aliquando, cum nefariae artis irritos in Justinam conatus sensisset, nomen dedit christianae religioni. Post annum presbyter factus est, et sexdecim annis in hoc gradu [Col. 0182] exactis Anthimo episcopo successit. Necesse est eum in episcopatu plures annos traduxisse, »siquidem multorum corda illuminabat per verbum Dei et convertebat ab omni haeresi et augebat gregem Christi.« Anthimus autem Cypriani decessor Optato successerat, a quo Aedesius et Cledonia cum filia Justina baptizati sunt; Aedesius etiam presbyter creatus, quo ministerio per annum et menses sex perfunctus est.




[Col. 0181]
NOTITIA CODICUM MANUSCRIPTORUM QUI AD HANC EDITIONEM ADORNANDAM ADHIBITI FUERE.

[Col. 0181] Contulerat Baluzius cum codicibus manuscriptis plurima Cypriani operum edita exemplaria, quae nobis inspicere non licuit. Sed ex ejus notis existimari potest quantum industriae ac laboris in hoc genere insumpserit. Nam, praeter codices qui Manutio, Pamelio, Rigaltio et Anglis usui fuerunt, habuit Baluzius ac diligenter cum editis contulit plures ex bibliotheca Regia, in his vetustum codicem qui olim fuit S. Martini Tornacensis: ex bibliotheca autem Colbertina codices 137, 782, 801, 2442, et vetustissimum 1305, qui fuit olim bibliothecae Thuanae, et alium qui fuit olim collegii Fuxensis: ex bibliotheca Remigiana unum vetustissimum, et alium recentiorem: unum ex monasterio S. Dionysii in eadem urbe: plures etiam tum ex S. Victoris Parisiensis, tum ex ipsius Baluzii bibliotheca. His adde Seguerianum ante annos mille scriptum, Beccensem, Divionensem, Corbeiensem, Gratianopolitanum clarissimi viri Gasparis Boni, Burgundicum, Fossatensem, Carnotensem, Lamonianum, Compendiensem, Pithoeanum, Sorbonicum, Monasteriensem, nunc Parisiis in bibliotheca Augustinianorum [Col. 0182] suburbii S. Germani asservatum, Floriacensem, Moyssiacensem, vetustum librum qui fuit Raymundi episcopi Acconensis; alios denique ex monasteriis S. Arnulphi Metensis, S. Michaelis in periculo maris, S. Germani a Pratis, S. Galli, Montis S. Eligii. Praeterea missae ad Baluzium fuerunt variae lectiones excerptae ex codicibus Vaticanis, ut patet ex ejus notis ad Epistolam Cypriani XLVIII. Ex his autem codicibus, quos recensuimus, nonnulli ab Anglis citari solent: sed tamen sic illis utitur Baluzius, ut eos contulisse cum editis aut saltem consuluisse videatur.

Adhibuimus etiam ad opera Cypriano adscripta veteres libros ex bibliotheca Regia, ex Colbertina, ex Sorbonica, Victorina et Sangermanensi. Sed ad ea quae majoris sunt pretii, accurate emendanda et castiganda magno in primis usui fuerunt tres antiquissimi codices, Remigianus unus ad epistolam Celsi ad Vigilium, et duo Sangermanenses ad librum de Singularitate Clericorum et Expositionem in Symbolum.


D. PRUD. MARAN.




[Col. 0181]
INDEX CAPITUM QUAE IN PRAEFATIONE, ET VITA S. CYPRIANI, NUNC PRIMUM ADORNATA, CONTINENTUR.

X Utrum nova sub S. Cypriano inducta sit disciplina, ac pristina severitas in solos apostatas et desertores retenta?
Praefatio, in qua, post enumeratas sancti Cypriani operum editiones, de S. Martyris doctrina pluribus disseritur. 	Pag. 9.
I Cypriani sententia de unitate et infallibilitate Ecclesiae. 	15
II Refelluntur qui episcopos apud Cyprianum jure divino a presbyteris distingui negant. 	22
III Primatus Ecclesiae Romanae a S. Cypriano semper agnitus. 	23
IV De dissentione S. Cypriani cum S. Stephano. Nullum baptisma probatum Stephano, nisi quod ex praescripta a Christo forma datum esset.	27
V S. Cyprianus sententiam adversariorum minus intellexit. De baptismo in Christi nomine. Stephani sententia orta ab Apostolis. 	31
VI Quibus potissimum rationibus sese S. Cyprianus defenderit. Nec sacramenta a malis in Ecclesia administrata, nec traditionem rejecit. 	35
VII Confirmationem non confundit S. Cyprianus cum impositione manuum in haereticos redeuntes. Confirmationem inter sacramenta numerat. 	39
VIII Poenitentiae sacramentum ex S. Cypriani testimoniis defenditur. Quam necessarium judicaverit, quam sancte administrari voluerit ostenditur. Nonnulla illius dicta explicantur. 	42
IX Utrum in Africa ante S. Cyprianum gravissimis criminibus negata fuerit communio post poenitentiam. 	47
[Col. 0183]
Col. 51
XI Utrum S. Cyprianus lapsis in decursu poenitentiae morientibus pacem negaverit, his tantum exceptis qui libellos a martyribus acceperant. 	55
XII Utrum concilium Carthaginense poenitentiam sacrificatis per totum vitae tempus imposuerit. 	59
XIII De Christi in Eucharistia praesentia. 	62
XIV De Communione sub utraque specie. 	66
XV S. Cypriani sententia de sacrificio, de purgatorio et invocatione sanctorum. 	67
XVI De Christi divinitate, ejusque gratia. 	71
Vita sancti Cypriani, nunc primum adornata. 	74
I De S. Cypriano nondum Christiano. Distinguendus est a Cypriano Antiocheno. 	75
II De S. Cypriani conversione. Catechumenus bona sua distribuit, seque voto continentiae obstrinxit. Incertum quo anno et tempore baptizatus. 	77
III De studiis et scriptis S. Cypriani a baptismo usque ad ordinationem. 	81
IV Cyprianus presbyterium et sacerdotium statim accipit. Quo anno ordinatus episcopus. Res gestae et scriptae in primordiis episcopatus. 	82
V De persecutione Decii ejusque initiis, ac de magno lapsorum et confessorum numero. 	86
VI In quo positum eorum delictum qui Libellatici appellati sunt. 	89
VII Cyprianus secedit in persecutione justissimis de causis. 	93
VIII De litteris Cleri Romani Carthaginem missis, postquam Cyprianum secessisse nuntiatum est. 	95
IX De prima Cypriani Romanorum litteris responsione. De tredecim litteris ante secundam responsionem scriptis et simul cum illa Romam perlatis, ex quibus multas desiderari ostenditur. 	96
X Ordo Epistolarum Cypriani ante decimam quintam ad Romanos scriptam, ac primo de quinta et nona. Referenda ad aliud tempus trigesima septima. 	99
XI Quinque S. Cypriani litterae de lapsis. Facinus presbyterorum qui communionem lapsis dederant, non dissimulavit. Non suspensionem sed excommunicationem illis minatur. 	101
XII De epistola XV S. Cypriani et pluribus aliis paulo post novo tumultu exorto scriptis. 	106
XIII De epistola Celerini ad Lucianum et responsio Luciani. 	108
XIV Scribit S. Cyprianus ad clerum de ordinatione Saturi et Optati. Variae lapsorum ad S. Cyprianum litterae. Clerus removet a communione sua Gaium Diddensem. Quo tempore litterae XXIII et XXIX scriptae. De Cleri Romani et confessorum litteris. 	110
XV Persecutio recrudescit; pax futura S. Cypriano revelatur. Res interim ab eo gestae et scriptae anno 250 exeunte recensentur. 	113
XVI Vicarios pro se mittit Cyprianus. Minae Felicissimi. 	115
XVII Schisma Felicissimi anno 251 ineunte. Novatus unus ex quinque schismaticis presbyteris. De epistola XL Cypriani. 	117
XVIII Redit Cyprianus, persecutione sopita, et cum collegis deliberat de causa lapsorum; sed ante concilium scribit librum de lapsis. 	119
XIX Prudentia sancti Cypriani in comprimendo schismate Novatiani, et confirmando episcopatu S. Cornelii. 	123
XX Quo tempore erupit schisma Novatiani. 	125
XXI Quo tempore ordinatus Novatianus. 	128
XXII Ordo rerum a sancto Cypriano gestarum in causa Cornelii. 	131
XXIII Novi conatus Novatiani. Reditus confessorum Romanorum in Ecclesiam hortatu Cypriani; id ante concilium Romanum anni 251 contigisse ostenditur. 	133
XXIV De gestis et scriptis S. Cypriani anno 252 ante persecutionem. 	136
XXV Persecutio revelatur Cypriano. Hortatur Thibaritanos ad certamen. Lapsis poenitentibus pacem restituit in concilio, quod ab alio idibus maii habito distingui debet. 	141
XXVI S. Cornelio gratulatur confessionis laudem S. Cyprianus. Confessores Carthaginenses exhortatur per Epist. LXXXI, quae in hac persecutione scriptam fuisse ostenditur anno 252. 	142
XXVII Mira charitas S. Cypriani in pestis calamitate. Religionem defendit adversus Demetrianum. Totius ecclesiae Carthaginensis prolixa in redimendis captivis liberalitas. 	146
XXVIII De libris et epistolis post persecutionem scriptis sub Valeriano atque in primordiis Stephani papae, anno 253 et 254. 	149
XXIX Dissensiones de baptismo exortae anno 253 exeunte: ac S. Stephanus ante cum Orientalibus quam cum Afris certavit. 	152
XXX Ordo et series rerum in Africa gestarum anno 255 et 256, usque ad concilium tertium Carthaginense. 	155
XXXI De concilio tertio Carthaginensi. Mittit Cyprianus Rogatianum diaconum ad Firmilianum. De epistola Firmiliani ad Cyprianum. 	160
XXXII Nonnullae observationes adduntur in hanc de Baptismo controversiam. 	164
XXXIII De Epistola LXIII Cypriani adversus eos qui aquam solam in matutino sacrificio adhibebant. 	166
XXXIV Confessio et martyrium Cypriani. 	167
XXXV De libris Cypriano adscriptis, ac primum de tribus epistolis a Baluzio vulgatis. Recensentur libri de Spectaculis, de Laude martyrii, de Rebaptismate, de Pudicitia, ad Novatianum, etc. 	171
XXXVI De Singularitate clericorum, epistola Celsi ad Vigilium, et nonnullis aliis. 	174
XXXVII De S. Cypriani Antiochem Poenitentia, et aliis duobus libellis ad eum pertinentibus. 	178





[Col. 0185]
[ORDO OPERUM S. CYPRIANI.]



ORDO EPISTOLARUM SANCTI CYPRIANI QUEM PAMELIUS ET BALUZIUS SECUTI SUNT, COMPARATUS CUM ORDINE EDITIONIS OXONIENSIS.
[Table: 3Kb] [Table: 8Kb]


TRACTATUS.
[Col. 0187] [Table: 2Kb]


OPUSCULA VULGO ADSCRIPTA SANCTO CYPRIANO, EX EDITIONIBUS OXONIANA ET BALUZIANA.
[Col. 0187]
Hymnus Victorini Pictaviensis de cruce Domini.
	ED. BAL.
De disciplina et bono Pudicitiae. 	Pag. ij
Ad Novatianum haereticum, quod lapsis spes veniae non est deneganda. 	vij
De Aleatoribus. 	xvij
De montibus Sina et Sion. 	xxiij
Oratio Cypriani Antiocheni pro martyribus. 	xxxj
Oratio Cypriani Antiocheni quam sub die passionis suae dixit. 	xxxiij
Arnoldi abbatis Bonae-Vallis tractatus de novissimis verbis Domini in cruce. 	xxxvij
De ejusdem cardinalibus operibus Christi. 	xxj
Carmen, Genesis. 	clix
Carmen, Sodoma. 	cliij
Carmen, ad Senatorem apostatam. 	clvij
[Col. 0188]
Pag. clix
De Singularitate clericorum. 	clxj
Expositio in symbolum Apostolorum. 	cxcvij
Ad Vigilium episcopum, de Judaica incredulitate. 	ccxxxij
Tractatus adversus Judaeos qui insecuti sunt Dominum. 	ccxlj
De Revelatione capitis beati Joannis-Baptistae. 	ccxlvij
De duplici martyrio ad Fortunatum. 	ccliij
De duodecim abusionibus saeculi. 	cclxxv
Coena, Cypriano falso inscripta. 	cclxxvij
Confessio Sancti Cypriani. 	ccxcv




ORDO EPISTOLARUM ALPHABETICUS.
[Col. 0187] [Table: 5Kb]



[Col. 0189]
ORDO EPISTOLARUM ET TRACTATUUM SANCTI CYPRIANI, ACCOMMODATUS AD EA QUAE IN VITA S. MARTYRIS DISSERUIMUS.

Non multo post baptismum epistola ad Donatum et liber de Vanitate idolorum.

Tres libros Testimoniorum et librum de Habitu virginum vel presbyter scripsit Cyprianus, vel initio episcopatus.

Epistola LXVI initio episcopatus ante persecutionem Decii. Scriptae existimantur in Annalibus Cyprianicis circa idem tempus LXI, LXII, LXV; sed ultima videtur potius scripta post haeresim Novatiani: duae priores nulla temporis nota signatae.

Anno 250 in secessu sancti Cypriani epistola III, quae est Cleri Romani, IV, quae est responsio Cypriani. Litterae tredecim in epist. XV commemoratae, ex quibus septem tantum habemus, nempe V, IX, XI, X, XII, XIII, XIV. Hae Romam missae cum epist. XV vigente jam aestate. Paulo post XIX, quae est Caldonii ad Cyprianum; XX, responsio Cypriani; XVII, Luciani et confessorum; XVIII. ad presbyteros et diaconos; XXII, Luciani ad Celerinum responsio. Celerim autem epistola, quae est XXI, scripta fuerat diebus paschalibus. Sex illae epistolae Romam missae cum epistolis XXIII et XXV, paulo post scriptis. Eodem tempore epistola XXIV, et paulo post XXVII, XXVIII, XXIX. Post epistolam Cypriani vigesimam nonam venerunt Roma epistolae XXXI et XXVI. Tum scribit Cyprianus epist. XXXII, et paulo post accipit Roma epistolam XXX. Circa mensem octobrem epist. XXXVII. Non multo post epist VIII. Eodem anno 250, exeunte vel etiam, si cui magis placeat, anno 251 ineunte, scriptae sunt epistolae XVI, XXXV, XXXIII, XXXIV, VII, VI, XXXVI, XXXVIII, XXXIX In epistolis XVI et XXXV, nulla pacis mentio; quinetiam in epist. XVI confessores, ut in media persecutione, ita laudat et hortatur Cyprianus.

Anno 251 paulo ante Pascha epistola XI, morante adhuc in secessu Cypriano. Non multo post Pascha ac reditum Cypriani, liber de Lapsis. Paulo post reditum legatorum epistola LXI, per Primitivum presbyterum, et ante illius reditum epistola XLII, cum quadragesima tertia et quadragesima quae a ac libro de Unitate Ecclesiae. Deinde epistola XLV, paulo post reditum Primitivi. Epistolae LXVIII et XLVI, quae sunt Cornelii, et L, quae est confessorum, allatae per Nicephorum, qui cum Mettio, ut verisimile est, epistolas XLII, XLIII, XLIV, detulerat. His rebus litteris respondet Cyprianus per epistolas XLIX, XLVII, LI.

Anno 252 ineunte, epistola LII. Eodem anno liber de Oratione Dominica. Circa Pascha epistola LIII. Post idus maii epistola LIX, LXIV, deinde LV, LVI, LIV, LVII.

Anno 252 exeunte, LVIII, LXXXI.

Anno 252 aut 253 liber adversus Demetrianum et epist. LX.

Anno 253 aut 254 liber de Mortalitate; nec multo post alius de Opere et Eleemosyna.

Anno 254 epist. LXIX. Forte eodem anno, aut saltem ante dissensionem Afrorum cum Stephano epistolae LXVII, LXVIII.

Anno 255 circa autumnum epistola LXX, tum LXXI.

Anno 256 paulo post Pascha epist. LXXII, tum LXXIII, LXXIV, LXXVI. Circa idem tempus scripti libri de Patientia et de Zelo et Livore. Eodem anno calendis septembris concilium tertium Carthaginense, tum instante hyeme epistola LXXV, Firmiliani ad Cyprianum, Epistola LXIII post exortam de baptismo controversiam, ac forte anno 257.

Anno 257 liber de Exhortatione martyrii. Eodem anno vel anno 258 epistolae LXXVII, LXXVIII, LXXIX, LXXX.

Anno 258, mense augusto epistola LXXXII, et paulo ante martyrium epist. LXXXIII.


D. P. MARAN.



DIVI THASCII CAECILII CYPRIANI EPISCOPI CARTHAGINENSIS ET MARTYRIS OPERUM PARS PRIMA.---EPISTOLAE.




[Col. 0191]
[EPISTOLAE.(C,S)]



[6Kb] EPISTOLA PRIMA. AD DONATUM [a 1Kb] .
(Erasm., Pamel., ep. II. Rigal., ep. I. Oxon., Lips., liber de Gratia Dei.)
[Col. 0191A]

ARGUMENTUM.---Promiserat Donato Cyprianus sermonem se cum illo habiturum de rebus divinis; jam [Col. 0192A] promissis admonitus satisfacit, ac multis gratiam Dei per Baptismum collatam commendans, quantum sit mutatus ab illo significat, et ad oculum demonstratis mundi erroribus, ad contemptum ejus, ad assiduam denique lectionem et orationem adhortatur.

[14Kb] I. CAECILIUS Cyprianus Donato salutem. Bene admones, [Col. 0193A] Donate charissime. Nam et promisisse me memini, et reddendi tempestivum prorsus hoc tempus est, cum [a 1Kb] , indulgente vindemia, solutus animus [Col. 0194A] in quietem solemnes ac statas anni [b 1Kb] fatiscentis inducias sortitur [c 1Kb] . Locus etiam cum die convenit et mulcendis sensibus ac fovendis ad lenes auras blandientis [Col. 0195A] autumni hortorum facies amoena consentit. Hic jucundum sermonibus diem ducere et studentibus [a 1Kb] fabulis in divina praecepta conscientiam pectoris erudire. Ac ne colloquium [b 1Kb] nostrum arbiter profanus impediat, aut clamor intemperans familiae strepentis obtundat, petamus hanc sedem. Dant secessum vicina secreta; ubi dum erratici palmitum lapsus nexibus pendulis per [Col. 0196A] arundines bajulas repunt, viteam porticum frondea tecta fecerunt. Bene hic studia in aures damus; et dum in arbores et in vites [c 1Kb] oblectante prospectu oculos amoenamus, animum simul et auditus instruit et pascit [d 1Kb] obtutus: quamquam tibi sola nunc gratia, sola cura [e 1Kb] sermonis est. Contemptis voluptariae visionis illecebris, in me oculus tuus [f 1Kb] fixus [Col. 0197A] est. Tam aure quam [a 1Kb] mente totus auditor es, et hoc, amore quo diligis.

[4Kb] II. Caeterum, quale vel quantum est quod in pectus tuum veniat ex nobis? Exilis ingenii angusta mediocritas tenues admodum fruges parit, nullis ad copiam foecundi cespitis culminibus [b 1Kb] ingravescit. Aggrediar tamen facultate [c 1Kb] qua valeo; nam et materia dicendi facit mecum [d 1Kb] . In judiciis, in concione [e 1Kb] pro rostris, opulenta facundia volubili [f 1Kb] ambitione jactetur. Cum vero de Domino [Col. 0198A] Deo [g 1Kb] vox est, vocis pura [h 1Kb] sinceritas non eloquentiae 2 viribus nititur ad fidei argumenta, sed rebus. Denique accipe non diserta sed fortia, nec ad audientiae popularis illecebram [i 1Kb] culto sermone fucata [j 1Kb] , sed ad divinam indulgentiam praedicandam rudi veritate simplicia. Accipe quod sentitur antequam discitur, nec per moras temporum longa agnitione colligitur, sed compendio gratiae maturantis hauritur.

[6Kb] III. Ego [k 1Kb] cum in tenebris atque in nocte [Col. 0199A] coeca jacerem, cumque in salo jactantis [a 1Kb] saeculi nutabundus ac dubius vestigiis oberrantibus fluctuarem, vitae [b 1Kb] meae nescius, veritatis ac lucis alienus, difficile prorsus ac durum pro illis tunc moribus opinabar quod in salutem mihi divina indulgentia pollicebatur, ut quis renasci denuo posset, [Col. 0199B] utque, in novam vitam lavacro aquae salutaris animatus [c 1Kb] , quod prius fuerat exponeret, et, corporis licet [d 1Kb] manente compage [e 1Kb] , hominem animo ac mente [f 1Kb] mutaret. Qui possibilis [g 1Kb] , aiebam, est tanta conversio, ut repente ac perniciter exuatur quod vel genuinum situ [h 1Kb] materiae naturalis obduruit, vel usurpatum diu senio vetustatis inolevit? Alta haec et profunda penitus radice sederunt. Quando parcimoniam discit qui epularibus coenis et largis dapibus assuevit? et qui pretiosa veste conspicuus in auro atque in purpura fulsit, ad plebeium se ac simplicem cultum quando deponit? Fascibus ille oblectatus et honoribus, esse privatus et inglorius non potest. Hic stipatus clientium cuneis, [Col. 0200A] frequentiore comitatu officiosi agminis honestatus, poenam putat esse cum solus est. Tenacibus semper illecebris necesse est, ut solebat, vinolentia invitet, inflet superbia, iracundia inflammet, rapacitas inquietet, crudelitas stimulet, ambitio [Col. 0200B] delectet, libido praecipitet [i 1Kb] .

[7Kb] IV. Haec egomet [j 1Kb] saepe mecum. Nam, ut ipse [k 1Kb] quamplurimis vitae prioris erroribus implicitus [l 1Kb] tenebar, quibus exui me posse non crederem, sic vitiis [m 1Kb] adhaerentibus obsecundans eram, et desperatione [n 1Kb] meliorum, malis meis veluti jam propriis ac vernaculis offavebam. Sed, postquam, undae genitalis auxilio superioris aevi labe detersa, in expiatum pectus serenum ac purum desuper se lumen [o 1Kb] infudit, postquam, caelitus spiritu hausto, in novum me hominem nativitas secunda reparavit, mirum in modum protinus confirmare se dubia, patere clausa, lucere tenebrosa [p 1Kb] , facultatem dare quod prius difficile videbatur, geri posse quod impossibile putabatur [q 1Kb] , ut esset agnoscere [Col. 0201A] terrenum fuisse quod prius carnaliter natum delictis obnoxium viveret, Dei esse coepisse quod jam Spiritus sanctus animaret. Scis ipse profecto et mecum pariter recognoscis quid detraxerit nobis quidve contulerit mors ista criminum, vita virtutum. Scis ipse, nec praedico. In proprias laudes [a 1Kb] odiosa [b 1Kb] jactatio est; quamvis non jactatum possit esse, sed gratum, quicquid non virtuti hominis adscribitur, sed de Dei munere praedicatur; ut jam non peccare esse coeperit fidei, quod ante peccatum est, fuerit, [c 1Kb] erroris humani. Dei est, inquam, Dei est [Col. 0202A] omne [d 1Kb] quod possumus. Inde vivimus, inde pollemus, inde sumpto et concepto vigore [e 1Kb] , hic adhuc positi futurorum indicia praenoscimus. Sit tantum timor innocentiae custos, ut, qui in mentes nostras indulgentiae coelestis allapsu clementer Dominus influxit [f 1Kb] , in animi oblectantis hospitio justa [g 1Kb] obtemperatione teneatur, ne accepta [h 1Kb] securitas indiligentiam pariat, et vetus denuo hostis obrepat.

[4Kb] V. Caeterum, si tu innocentiae, si justitiae viam [i 1Kb] teneas, si illapsa [j 1Kb] firmitate vestigii tui [k 1Kb] incedas, si in Deum viribus totis ac toto corde suspensus hoc [Col. 0203A] sis tantum quod esse coepisti, tantum tibi ad licentiam datur quantum gratiae spiritalis augetur. Non enim, qui [a 1Kb] beneficiorum 3 terrestrium mos est, in capessendo munere [b 1Kb] caelesti mensura [c 1Kb] ulla vel modus est. Profluens largiter Spiritus nullis finibus premitur, nec coercentibus claustris intra certa metarum spatia fraenatur [d 1Kb] : manat jugiter, exuberat affluenter. Nostrum tantum sitiat pectus et pateat: quantum illuc fidei [e 1Kb] capacis afferimus, tantum gratiae inundantis haurimus. Inde jam facultas datur, castitate sobria, mente integra, voce pura, virtute sincera [f 1Kb] , in medelam dolentium posse venenorum virus extinguere [g 1Kb] ; animorum desipientium labes, reddita sanitate, purgare; infestis jubere pacem, violentis quietem, ferocientibus lenitatem; immundos et erraticos [Col. 0203B] spiritus, qui se expugnandis hominibus [h 1Kb] immerserint [i 1Kb] , ad confessionem minis increpantibus cogere ut recedant, duris verberibus urgere; [Col. 0204A] conflictantes, ejulantes, gementes incremento poenae propagantis extendere, flagris caedere, igne torrere. Res illic geritur, nec videtur; occulta plaga, et poena [j 1Kb] manifesta. Ita quod esse jam coepimus acceptus spiritus licentia sua potitur; quod necdum corpus ac membra mutavimus, adhuc carnalis aspectus saeculi nube caecatur. Quantus hic animi potentatus, quanta vis est, non tantum ipsum esse subtractum perniciosis contactibus mundi, ut quis [k 1Kb] expiatus et purus nulla incursantis inimici labe capiatur, sed adhuc majorem et fortiorem viribus fieri, ut in omnem adversarii grassantis exercitum imperioso jure dominetur!

[4Kb] VI. Atque, ut illustrius, veritate patefacta, divini muneris indicia clarescant, lucem tibi ad cognitionem [Col. 0204B] dabo; malorum caligine abstersa [l 1Kb] , operti saeculi tenebras revelabo. Paulisper te crede subduci in montis ardui verticem celsiorem, speculare [Col. 0205A] inde rerum infra te jacentium facies; et, oculis in diversa porrectis, ipse a terrenis contactibus liber fluctuantis mundi turbines intuere: jam saeculi et ipse misereberis tuique admonitus et plus in Deum gratus, majore laetitia quod evaseris gratulaberis. Cerne tu [a 1Kb] itinera latronibus clausa, maria obsessa praedonibus, cruento horrore castrorum bella ubique divisa [b 1Kb] . Madet orbis mutuo sanguine; et homicidium, cum admittunt singuli, crimen est, virtus vocatur cum publice geritur. Impunitatem sceleribus acquirit, non innocentiae ratio, sed saevitiae [c 1Kb] magnitudo.

[7Kb] VII. Jam, si ad urbes ipsas oculos [d 1Kb] tuos atque [Col. 0206A] ora convertas, celebritatem offendes omni solitudine tristiorem. Paratur gladiatorius ludus, ut libidinem crudelium luminum sanguis oblectet. Impletur in succum [e 1Kb] cibis fortioribus corpus, et arvinae toris membrorum [f 1Kb] moles robusta pinguescit, ut saginatus in poenam charius pereat. Homo occiditur in hominis voluptatem; et ut quis possit occidere peritia est, usus est, ars est. Scelus non tantum geritur, sed et docetur. Quid potest inhumanius, quid acerbius dici? Disciplina est ut perimere quis possit, et gloria est quod perimit [g 1Kb] . Quid illud, oro te, quale est ubi se feris objiciunt quos nemo damnavit, aetate integra, honesta satis [Col. 0207A] forma, veste pretiosa? Viventes in ultroneum funus ornantur, malis suis miseri gloriantur. Pugnant ad bestias, non crimine, sed furore. Spectant filios suos patres: frater in cavea est, et soror praesto est. Et spectaculi licet pretium largior muneris apparatus amplificet, ut moeroribus suis mater intersit, hoc, proh dolor [a 1Kb] ! mater et redimit; et in tam impiis spectaculis tamque diris et funestis [b 1Kb] esse se non putant oculis [c 1Kb] parricidas.

[25Kb] VIII. Converte hinc vultus ad diversi [d 1Kb] spectaculi [Col. 0207B] non minus poenitenda contagia: in theatris [Col. 0208A] quoque conspicies quod tibi et dolori sit et pudori. Cothurnus est tragicus prisca facinora carmine [e 1Kb] recensere. De parricidiis 4 et incestis horror antiquus, expressa ad imaginem veritatis actione, replicatur, ne, saeculis transeuntibus, exolescat quod aliquando commissum est. Admonetur aetas omnis auditu fieri posse quod factum est. Numquam aevi senio delicta moriuntur, numquam temporibus crimen obruitur, numquam scelus oblivione sepelitur. Exempla fiunt quae esse jam facinora destiterunt. [Col. 0208B] Tum delectat in mimis turpitudinum magisterio [Col. 0209A] vel quid domi gesserit recognoscere, vel quid gerere possit audire. Adulterium discitur dum videtur; [Col. 0210A] et, lenocinante ad vitia publicae auctoritatis malo, quae pudica fortasse ad spectaculum matrona processerat, [Col. 0211A] de spectaculo revertitur impudica. Adhuc deinde, morum quantalabes, quae probrorum fomenta, quae alimenta [a 1Kb] vitiorum, histrionicis gestibus inquinari, videre contra foedus jusque nascendi [b 1Kb] patientiam incestae turpitudinis elaboratam! Evirantur mares, honor omnis et vigor sexus enervati corporis dedecore mollitur, plusque illic placet quisquis virum in feminam magis fregerit. In laudem crescit [c 1Kb] ex crimine, et peritior [d 1Kb] quo turpior judicatur. Spectatur hic, proh nefas! et libenter [e 1Kb] . Quid non possit suadere qui talis est? Movet sensus, mulcet affectus, expugnat boni pectoris conscientiam fortiorem; nec deest probri blandientis auctoritas, ut auditu molliore pernicies hominibus obrepat. Exprimunt impudicam Venerem, adulterum Martem, Jovem [Col. 0211B] illum suum, non magis regno quam vitiis principem, in terrenos amores cum ipsis suis fulminibus ardentem, nunc in plumas oloris albescere [f 1Kb] , nunc aureo imbre defluere, nunc in puerorum pubescentium raptus ministris avibus prosilire. Quaere jam nunc an possit esse qui spectat integer vel pudicus. Deos [Col. 0212A] suos [g 1Kb] quos venerantur imitantur, fiunt miseris et religiosa [h 1Kb] delicta.

[1Kb] IX. O si possis, in illa sublimi specula constitutus, oculos tuos inserere secretis, recludere cubiculorum obductas fores, et ad conscientiam luminum penetralia occulta reserare! aspicias ab impudicis geri quod nec possit aspicere frons [i 1Kb] pudica, videas quod crimen sit et videre, videas quod vitiorum furore dementes [j 1Kb] gessisse se negant et gerere festinant: libidinibns insanis in viros viri proruunt; fiunt quae nec illis [k 1Kb] possunt placere qui faciunt. Mentior nisi alios qui talis est increpat. Turpes turpis infamat, et evasisse se conscium credit, quasi conscientia satis non sit. Iidem in publico accusatores, in occulto rei, in semetipsos censores [Col. 0212B] pariter et nocentes: damnant foris quod intus operantur; admittunt libenter quod cum admiserint [l 1Kb] criminantur: audacia prorsus cum vitiis faciens [m 1Kb] , et impudentia congruens impudicis. Nolo mireris quae loquuntur hujusmodi; ore illo quidquid jam voce delinquitur minus est.

[Col. 0213A] [7Kb] X. Sed tibi, post insidiosas vias, post diversas orbe toto multiplices pugnas, post spectacula vel cruenta vel turpia, post libidinum probra vel lupanaribus prostituta vel domesticis parietibus obsepta, quorum quo secretior culpa, major audacia est, forum fortasse videatur immune, quod ab injuriis lacessentibus liberum, nullis malorum contactibus polluatur. Illuc aciem tuam flecte. Plura illic quae detesteris invenies, magis oculos tuos inde divertes. Incisae sunt licet leges duodecim tabulis, et publice aere praefixo [a 1Kb] jura praescripta [b 1Kb] sint, inter leges ipsas delinquitur, inter jura peccatur. Innocentia nec illic ubi defenditur reservatur. Saevit invicem discordantium rabies, et inter togas pace rupta, forum litibus mugit insanum, hasta illic et gladius et carnifex praesto est, ungula effodiens, [Col. 0213B] equuleus extendens, ignis exurens, ad hominis corpus [Col. 0214A] unum 5 supplicia plura quam membra. Quis inter haec vero subveniat? Patronus [c 1Kb] ? praevaricatur et decipit. Judex? sed sententiam [d 1Kb] vendit. Qui sedet crimina vindicaturus admittit, et ut reus innocens pereat, fit nocens judex. Flagrant ubique delicta, et passim multiformi genere peccandi per improbas mentes nocens virus operatur. Hic testamentum subjicit, ille falsum capitali fraude conscribit; hic arcentur haereditatibus liberi, illic bonis donantur alieni; inimicus insimulat, calumniator impugnat, testis infamat. Utrobique grassatur [e 1Kb] in mendacium criminum [f 1Kb] prostitutae vocis venalis audacia, cum interim nocentes nec cum innocentibus pereunt [g 1Kb] . Nullus de legibus metus est; de quaesitore, de judice pavor nullus. Quod potest redimi non timetur. Esse jam inter nocentes innoxium crimen [Col. 0214B] est [h 1Kb] . Malos quisquis non imitatur [i 1Kb] offendit. [Col. 0215A] Consensere jura peccatis, et coepit licitum esse quod publicum est. Quis illic rerum pudor, quae esse possit integritas, ubi qui damnent improbos desunt, soli ibi [a 1Kb] qui damnentur occurrunt?

[5Kb] XI. Sed, ne nos videamur [b 1Kb] eligere fortasse pejora, et studio destruendi per ea oculos tuos ducere quorum tristis atque aversandus aspectus ora et vultus conscientiae melioris offendat, jam tibi illa quae ignorantia saecularis bona opinatur ostendam. Illic etiam fugienda conspicies. Quos honores putas esse, quos fasces, quam affluentiam in divitiis, quam potentiam in castris [c 1Kb] , in magistratu purpurae speciem, in principatu [d 1Kb] licentiae potestatem, malorum blandientium virus occultum est et [e 1Kb] arridentis nequitiae facies quidem laeta, sed calamitatis [Col. 0215B] abstrusae [f 1Kb] illecebrosa fallacia; instar quoddam [Col. 0216A] [g 1Kb] veneni, ubi, in lethales succos dulcedine aspersa calliditate fallendi sapore medicato, poculum videtur esse quod sumitur; ubi epota res est, pernicies hausta grassatur. Quippe illum vides qui, amictu clariore conspicuus, fulgere sibi videtur in purpura. Quibus hoc [h 1Kb] sordibus emit ut fulgeat, quos arrogantium fastus prius [i 1Kb] pertulit, quas superbas fores matutinus salutator obsedit, quot tumentium [j 1Kb] contumeliosa vestigia [k 1Kb] stipatus in clientium cuneos [l 1Kb] ante praecessit, ut ipsum etiam salutatum [m 1Kb] comes postmodum pompa praecederet, obnoxia non homini, sed potestati! neque enim coli moribus meruit ille, sed fascibus. Horum denique videas exitus turpes, cum auceps temporum palpator abscessit, cum privati latus nudum desertor [Col. 0216B] assecla foedavit. Tunc laceratae domus plagae [Col. 0217A] conscientiam feriunt, tunc rei familiaris exhaustae [a 1Kb] damna noscuntur, quibus redemptus favor vulgi, et caducis atque inanibus votis popularis aura quaesita est. Stulta prorsus et vana jactura [b 1Kb] , frustrantis spectaculi voluptate id parare voluisse quod nec populus acciperet et perderet magistratus!

[6Kb] XII. Sed et quos [c 1Kb] divites opinaris continuantes saltibus saltus et, de confinio pauperibus exclusis, infinita ac sine terminis rura latius porrigentes, quibus argenti et auri maximum pondus et pecuniarum ingentium vel extructi aggeres vel defossae strues, [Col. 0218A] nos etiam inter divitias suas trepidos cogitationis incertae sollicitudo discruciat, ne praedo vastet, ne percussor infestet, ne inimica cujusque locupletioris invidia calumniosis litibus inquietet. Non cibus securo [d 1Kb] somnusve contingit. Suspirat ille in convivio, bibat licet gemma; et cum epulis marcidum corpus torus mollior alto sinu condiderit [e 1Kb] , vigilat in pluma; nec intelligit miser speciosa sibi esse supplicia, auro se alligatum teneri, et possideri magis quam possidere divitias atque opes. Atque, o detestabilis [f 1Kb] caecitas mentium et cupiditatis insanae [Col. 0219A] profunda caligo! cum exonerare se 6 possit et levare ponderibus, pergit magis fortunis angentibus incubare, pergit poenalibus cumulis pertinaciter adhaerere. Nulla in clientes inde largitio est, cum indigentibus nulla partitio [a 1Kb] ; et pecuniam suam dicunt quam, velut alienam domi clausam, sollicito labore custodiunt, ex qua non amicis, non liberis quicquam, non sibi denique impertiunt. Possident ad hoc tantum ne possidere alteri liceat. Et, o nominum quanta diversitas! bona appellant ex quibus nullus illis nisi ad res malas usus est.

[5Kb] XIII. An tu vel illos putas tutos, illos saltem inter honorum infulas et opes largas stabili firmitate securos, quos regalis aulae splendore fulgentes armorum excubantium tutela circumstat? Major illis quam caeteris [Col. 0219B] metus est. Tam ille timere cogitur quam timetur. Exigit poenas pariter de potentiore sublimitas, sit licet satellitum manu septus [b 1Kb] , et clausum [Col. 0220A] ac protectum latus numeroso stipatore tueatur. Quam securos non sinit esse subjectos, tam necesse est non sit et ipse securus. Ante ipsos terret potestas sua quos facit [c 1Kb] esse terribiles. Arridet ut saeviat, blanditur ut fallat, illicit ut occidat, extollit [d 1Kb] ut deprimat. Foenore quodam nocendi, quam fuerit amplior summa dignitatis et honorum, tam major exigitur usura poenarum.

[2Kb] XIV. Una igitur placida et fida tranquillitas, una solida et firma et perpetua securitas, si quis, ab his inquietantis saeculi turbinibus extractus, salutaris portus statione fundatus, ad coelum oculos tollat [e 1Kb] a terris, et ad Domini munus admissus, ac Deo suo mente jam proximus, quicquid apud caeteros in rebus humanis sublime ac magnum videtur, infra [Col. 0220B] suam jacere conscientiam glorietur. Nihil appetere jam, nihil desiderare de saeculo potest qui saeculo major est. Quam stabilis, quam inconcussa tutela [Col. 0221A] est, quam perennibus bonis [a 1Kb] caeleste praesidium, implicantis mundi laqueis solvi, in lucem immortalitatis aeternae de terrena faece purgari! Viderit [b 1Kb] quae in nos prius infestantis inimici pernicies insidiosa grassata sit. Plus amare compellimur quod futuri sumus, dum et scire conceditur et damnare quod eramus. Nec ad hoc pretiis aut ambitu aut manu opus est, ut hominis summa vel dignitas vel potestas elaborata mole [c 1Kb] pariatur; sed gratuitum [d 1Kb] de Deo munus et facile est [e 1Kb] . Ut sponte sol radiat, dies luminat, fons rigat, imber irrorat, ita se Spiritus coelestis infundit. Postquam auctorem suum, coelum intuens, anima cognovit, sole altior [f 1Kb] et hac omni terrena potestate sublimior, id esse incipit quod esse se credit.

[Col. 0221B] XV. Tu tantum, quem jam spiritalibus castris coelestis militia signavit, tene incorruptam, tene sobriam religiosis virtutibus disciplinam. Sit tibi vel oratio assidua vel lectio: nunc cum [g 1Kb] Deo loquere, nunc Deus tecum: ille te praeceptis suis instruat, ille disponat. Quem ille divitem fecerit [h 1Kb] , nemo pauperem faciet: penuria esse nulla jam poterit cui semel pectus [i 1Kb] coelestis sagina saturavit. Jam tibi auro distincta laquearia et pretiosi marmoris crustis [Col. 0222A] vestita domicilia sordebunt, cum scieris te excolendum [j 1Kb] magis, te potius ornandum, domum tibi hanc esse potiorem quam Dominus insedit templi vice, in qua Spiritus sanctus coepit habitare. Pingamus hanc domum pigmentis innocentiae, luminemus [k 1Kb] luce justitiae: haec umquam procumbet in lapsum senio vetustatis, nec, pigmento parietis aut auro [l 1Kb] exolescente foedabitur. Caduca sunt quaecumque fucata sunt, nec fiduciam praebent possidentibus stabilem quae possessionis [m 1Kb] non habent veritatem. Haec manet [n 1Kb] cultu jugiter vivido, honore integro, splendore diuturno. Aboleri non potest nec extingui, potest tantum in melius corpore redeunte 7 formari.

[4Kb] XVI. Haec interim brevibus, Donate charissime: [Col. 0222B] nam, etsi facilem de bonitate patientiam [o 1Kb] , mentem solidam [p 1Kb] , fidem tutam salutaris auditus oblectat, nihilque tam tuis auribus gratum est quam quod in Deo [q 1Kb] gratum est, moderari tamen dicenda [r 1Kb] debemus simul juncti et saepius collocuturi [s 1Kb] . Et, quoniam feriata nunc quies ac tempus est otiosum, quicquid inclinato [t 1Kb] jam sole in vesperam diei superest, ducamus hanc diem laeti, nec sit vel hora convivii gratiae coelestis immunis. Sonet psalmos [u 1Kb] [Col. 0223A] convivium sobrium; et ut tibi tenax memoria est, vox canora, aggredere hoc munus ex more [a 1Kb] . Magis charissimos pasces, si sit [b 1Kb] nobis spiritalis auditio, prolectet aures religiosa mulcedo.





[2Kb] EPISTOLA II.
(Pamel., III; Rigalt., Baluz., Paris., II; Oxon. Lips., VIII.)
CLERI ROMANI AD CLERUM CARTHAGINENSEM, DE SECESSU DIVI CYPRIANI.

ARGUMENTUM.---Intellexerat Clerus Romanus a Crementio hypodiacono secessisse Cyprianum in persecutione; pro suo itaque zelo fidei, clerum carthaginensem officii [Col. 0224A] sui admonet ac instruit, quid circa lapsos, interea dum abest illorum episcopus, fieri oporteat.

[13Kb] I. Didicimus secessisse benedictum papam Cyprianum a Crementio subdiacono, qui a vobis ad nos venit, certa ex causa: quod utique recte fecerit, propterea quod sit persona insignis. Et imminente agone quem permisit Deus in saeculo colluctandi causa [c 1Kb] cum adversario simul cum servis suis, volens etiam Angelis et hominibus certamen hoc manifestare, ut qui vicerit coronetur, victus vero reportaverit [d 1Kb] in se sententiam, quae nobis manifestata est. Et cum incumbat nobis, qui videmur [Col. 0225A] praepositi esse et vice pastoris custodire gregem, si ngligentes inveniamur, dicetur nobis quod et antecessoribus nostris dictum est, qui tam negligentes praepositi erant, quoniam perditum non requisivimus, et errantem non correximus, et claudum non colligavimus [a 1Kb] , et lac eorum edebamus, et lanis eorum operiebamur (Ezech. XXXIV, 3, 4). Denique et ipse Dominus implens quae erant scripta in Lege et Prophetis docet dicens [b 1Kb] : Ego sum pastor bonus, qui pono animam meam pro ovibus meis. Mercenarius autem et cujus non sunt propriae oves, cum viderit lupum venientem, relinquit et fugit [c 1Kb] , et lupus dispergit eas (Joa. X, 11, 12). Sed et Simoni sic dicit [d 1Kb] : Diligis me? Respondit, Diligo. Ait ei: Pasce oves meas (Joa. XXI, 17). Hoc verbum [Col. 0225B] factum ex actu ipso quo cessit cognoscimus, et caeteri discipuli similiter fecerunt.

[Col. 0226A] [1Kb] II. Nolumus ergo, fratres dilectissimi, vos mercenarios inveniri [e 1Kb] , sed bonos pastores, cum sciatis tum non minimum periculum incumbere si non hortati fueritis fratres nostros stare [f 1Kb] in fide immobiles, ne in praeceps euntium [g 1Kb] ad idololatriam funditus eradicetur fraternitas. Nec enim hoc solum [h 1Kb] verbis vos hortamur, sed discere poteritis a pluribus a nobis ad vos venientibus quoniam ea omnia nos Deo adjuvante et fecimus et facimus cum omni sollicitudine et periculo saeculari, ante oculos plus habentes timorem Dei et poenas perpetuas quam [i 1Kb] timorem hominum et brevem injuriam, non deserentes fraternitatem, et hortantes eos stare in fide et paratos esse ire [j 1Kb] cum Domino. Sed et ascendentes [Col. 0226B] ad hoc [k 1Kb] quod compellebantur revocavimus. Ecclesia [Col. 0227A] stat [a 1Kb] in fide, licet quidam terrore ipso compulsi, sive quod essent insignes personae, sive apprehensi, timore hominum vererentur [b 1Kb] : quos quidem separatos a nobis non dereliquimus, sed ipsos cohortati sumus et hortamur agere poenitentiam, si quo modo indulgentiam poterunt recipere ab eo qui potest praestare, ne, si relicti 8 fuerint a nobis, pejores efficiantur.

[5Kb] III. Videtis ergo, fratres, quoniam et vos hoc facere debetis, ut etiam illi qui ceciderunt hortatu vestro corrigentes animos eorum, si apprehensi fuerint iterato, confiteantur, ut possint priorem errorem corrigere, et alia quae incumbunt vobis; quae etiam et ipsa subdidimus, ut si qui in hanc tentationem inciderunt, coeperint apprehendi infirmitate, et agant poenitentiam facti sui et desiderent communionem, utique [Col. 0227B] que subveniri eis debet, sive viduae, sive clinomeni, qui se exhibere non possunt, sive hi qui in carceribus sunt, sive exclusi de sedibus suis [c 1Kb] , utique habere debent qui eis ministrent. Sed et catechumini apprehensi infirmitate decepti esse non debebunt, ut eis subveniatur; et, quod maximum est, corpora martyrum aut caeterorum si non sepeliantur, grande periculum imminet eis quibus incumbit hoc opus. Cujuscumque ergo vestrum, quacumque occasione fuerit effectum hoc opus, certi sumus eum bonum [Col. 0228A] servum aestimari, ut qui in minimo fidelis fuit constituatur super decem civitates. Faciat autem Deus, qui omnia praestat sperantibus in se, ut omnes nos in his operibus inveniamur. Salutant vos fratres qui sunt in vinculis, et presbyteri et tota Ecclesia, quae et ipsa cum summa sollicitudine excubat pro omnibus qui invocant nomen Domini. Sed et vos [d 1Kb] petimus mutua vice memores sitis nostri. Sciatis autem Bassianum pervenisse ad nos; et petimus vos, qui habetis zelum Dei, harum litterarum exemplum ad quoscumque poteritis transmittere per idoneas occasiones, vel vestras faciatis, sive nuntium mittatis, ut stent fortes et immobiles in fide. Optamus vos, fratres charissimi, semper bene valere.



[2Kb] EPISTOLA III.
(Erasm., III, 21; Pamel., IV; Rig., Baluz., Paris., III; Oxon., Lips., IX.)
AD PRESBYTEROS ET DIACONOS ROMAE CONSISTENTES.
[Col. 0228B]

ARGUMENTUM.---Epistola haec familiaris est; quare argumento non indiget, potissimum cum ex titulo ipso id satis colligi queat. Desideratur autem epistola Cleri Romani ad quam respondet Cyprianus.

I. Cyprianus presbyteris et diaconibus Romae consistentibus fratribus salutem. Cum de excessu [Col. 0229A] boni viri collegae mei rumor apud nos incertus esset, fratres charissimi, et opinio dubia nutaret, accepi a vobis litteras ad me missas per Crementium [a 1Kb] hypodiaconum, quibus plenissime de glorioso ejus exitu instruerer; et exultavi satis quod, pro integritate administrationis ejus, consummatio quoque honesta processerit. In quo vobis quoque plurimum gratulor quod ejus memoriam tam celebri et illustri testimonio prosequamini, ut per vos innotesceret nobis quod et vobis esset circa praepositi memoriam gloriosum, et nobis quoque fidei ac virtutis praeberet exemplum. Nam quantum [b 1Kb] perniciosa res est ad sequentium lapsum ruina praepositi, in tantum contra utile est et salutare cum se episcopus per firmamentum fidei fratribus praebet imitandum.

[Col. 0229B] [2Kb] II. Legi etiam alias litteras [c 1Kb] in quibus nec quis scripserit, nec ad quos scriptum sit, significanter expressum est. Et quoniam me in iisdem litteris et scriptura et sensus et chartae ipsae quoque moverunt ne quid ex vero vel subtractum sit vel immutatum, eamdem ad vos epistolam authenticam remisi, ut recognoscatis an ipsa sit quam Crementio hypodiacono perferendam dedistis. Perquam etenim grave est si epistolae clericae veritas mendacio aliquo et fraude corrupta est. Hoc igitur ut scire 9 possimus, et scripturam et subscriptionem an vestra sit recognoscite, et nobis quid sit in vero rescribite. Opto vos, fratres charissimi, semper bene valere.



[1Kb] EPISTOLA IV.
(Pamel., V; Rig., Baluz., Pariss., IV; Oxon. Lips., V.)
AD PRESBYTEROS ET DIACONOS.
[Col. 0230A]

ARGUMENTUM.---Hortatur clerum suum D. Cyprianus, jam in secessu constitutus, ut vice sua rite fungantur, neve quid aut constitutis in carcere aut caeteris pauperibus desit: deinde ut plebem in quiete contineant, ne, si glomeratim ad martyres in carcere visitandos concurrant, tandem id illis interdicatur.

[2Kb] I. Cyprianus presbyteris et diaconibus fratribus charissimis salutem. Saluto vos incolumis per Dei gratiam, fratres charissimi, laetus quod circa incolumitatem quoque vestram omnia integra esse cognoverim. [Col. 0230B] Et quoniam mihi interesse nunc non permittit loci conditio, peto vos pro fide et religione vestra fungamini illic et vestris partibus et meis, ut nihil vel ad disciplinam vel ad diligentiam desit. Quantum autem ad sumptus suggerendos, sive illis qui, gloriosa voce Dominum confessi, in carcere sunt constituti, sive iis qui pauperes et indigentes laborant et tamen in Domino perseverant, peto, nihil desit, cum summula omnis quae redacta est illic sit apud clericos distributa propter ejusmodi casus, ut haberent plures unde ad necessitates et pressuras singulorum operari possint.

II. Peto quoque ut ad procurandam quietem solertia et sollicitudo vestra non desit [d 1Kb] . Nam etsi fratres [Col. 0231A] pro dilectione sua cupidi sunt ad conveniendum et visitandum confessores bonos quos illustravit jam gloriosis initiis divina dignatio, tamen caute hoc, et non glomeratim, nec per multitudinem simul junctam puto esse faciendum, ne ex hoc ipso invidia concitetur, et introeundi aditus denegetur, et dum insatiabiles totum volumus, totum perdamus. Consulite ergo et providete ut cum temperamento hoc agi tutius possit [a 1Kb] , ita ut presbyteri quoque qui illic apud confessores offerunt, singuli cum singulis diaconis per vices alternent, quia et mutatio personarum et vicissitudo convenientium minuit invidiam. Circa omnia enim mites et humiles, ut servis Dei congruit, temporibus servire et quieti prospicere et plebi providere debemus. Opto vos, fratres carissimi ac desiderantissimi [Col. 0231B] [b 1Kb] , semper bene valere et nostri meminisse. Fraternitatem universam salutate. Salutant vos Victor diaconus et qui mecum sunt. Valete.



[1Kb] EPISTOLA V.
(Erasm., III, 20. Pamel., IV; Rig, Baluz, Paris, V; Oxon. Lips., XIV).
AD PRESBYTEROS ET DIACONOS.

ARGUMENTUM.---Ejusdem pene arguwenti est cum praecedenti, praeterquam quod Confessores quoque sui officii vult admoneri a Clero, ut humilitati dent operam, ac Presbyteris ac Diaconis morem gerant; obiter etiam secessus sui causam reddit. Est autem etiam haec e numero Epistolarum XIII, de quibus infra Epistola XV.

[Col. 0231C] [2Kb] I. Cyprianus presbyteris et diaconis fratribus salutem. Optaveram quidem, fratres carissimi, ut universum [Col. 0232A] clerum nostrum integrum et incolumen meis litteris salutarem. Sed quoniam infesta tempestas, quae plebem nostram ex maxima parte prostravit, hunc quoque [c 1Kb] addidit nostris doloribus cumulum ut etiam cleri portionem sua strage perstringeret, oramus Dominum ut vos saltem, quos et in fide et in virtute stare cognovimus, tutos quoque in posterum per divinam misericordiam salutemus. Et quamquam causa compelleret ut ipse ad vos properare et venire deberem, primo cupiditate et desiderio vestri, quae res in votis meis summa est, tum deinde ut ea quae circa ecclesiae gubernacula [d 1Kb] utilitas communis exposcit tractare simul et plurimorum 10 consilio examinata delimare possemus, tamen potius visum est adhuc interim latebram et quietem tenere respectu [Col. 0232B] utilitatum aliarum quae ad pacem omnium nostrum pertinent et salutem, quarum vobis a Tertullo fratre nostro carissimo ratio reddetur: qui pro caetera [e 1Kb] sua cura quam impense [f 1Kb] divinis operibus impertit, etiam hujus consilii auctor fuit ut cautus et moderatus existerem, nec me in conspectum publicum, et maxime ejus loci ubi toties [g 1Kb] flagitatus et quaesitus fuissem, temere committerem.

[3Kb] II. Fretus ergo et dilectione et religione vestra, quam satis novi, his litteris et hortor et mando ut vos, quorum minime illic invidiosa et non adeo periculosa praesentia est, vice mea fungamini circa gerenda ea quae administratio religiosa deposcit. Habeatur interim quantum potest et quomodo potest et pauperum cura, sed qui tamen inconcussa fide stantes gregem Christi non reliquerunt, ut his ad tolerandam penuriam [Col. 0232C] sumptus per vestram diligentiam suggeratur, ne quod circa fidentes tempestas non fecit, circa [Col. 0233A] laborantes necessitas faciat. Confessoribus etiam gloriosis impertiatur cura propensior. Et quamquam sciam plurimos ex his fratrum voto et dilectione susceptos, tamen si qui sunt qui vel vestitu vel sumptu indigeant, sicut etiam pridem vobis scripseram cum adhuc essent in carcere constituti, subministrentur eis quaecumque sunt necessaria, modo ut sciant ex vobis et instruantur et discant quid, secundum Scripturarum magisterium, ecclesiastica disciplina deposcat, humiles et modestos et quietos esse debere, ut honorem sui nominis servent, et qui gloriosi voce fuerunt [a 1Kb] , sint et moribus gloriosi, faciant se dignos ut, in omnibus Dominum promerentes, ad coelestem coronam laudis suae consummatione perveniant. Plus enim superest quam quod transactum videtur, cum [Col. 0233B] scriptum sit: Ante mortem ne laudes hominem quemquam (Eccli. XI, 30). Et iterum: Esto fidelis usque ad mortem, et dabo tibi coronam vitae (Apocal. II, 10). Et Dominus quoque dicat: Qui toleraverit usque ad finem, hic salvabitur (Matth. X, 22). Imitentur Dominum, qui sub ipso tempore passionis non superbior sed humilior fuit. Tunc enim discipulorum suorum pedes lavit dicens: Si ego lavi pedes vestros, magister et dominus, et vos debetis aliorum pedes lavare. Exemplum enim dedi vobis ut sicut ego feci et vos faciatis [b 1Kb] (Joan. XIII, 14, 15). Item Pauli apostoli documenta sectentur [c 1Kb] , qui, post carcerem saepe repetitum, post flagella, post bestias, circa omnia mitis et humilis perseveravit, nec post tertium coelum et paradisum quicquam sibi insolenter assumpsit dicens: Neque [Col. 0234A] gratis panem manducavimus ab aliquo vestrum, sed [d 1Kb] in labore et fatigatione nocte et die operantes, ne quem vestrum gravaremus (II Thess. II, 8).

[2Kb] III. Haec singula, oro vos, insinuate fratribus nostris. Et quia is exaltabitur qui se humiliaverit [e 1Kb] (Luc. XIV, 11), nunc est ut magis insidiantem adversarium metuant, qui fortiorem quemque magis aggreditur, et, acrior factus hoc ipso quo victus est, superantem superare conatur. Dominus faciat ut et ego iterum illos mature [f 1Kb] videre et salutari exhortatione [g 1Kb] componere mentes eorum ad servandam gloriam suam possim. Doleo enim quando audio quosdam improbe et insolenter discurrere et ad ineptias vel ad discordias vacare; Christi membra, et jam Christum confessa, per concubitus illicitos inquinari, nec a [Col. 0234B] diaconis aut presbyteris regi posse, sed id agere ut per paucorum pravos et malos mores multorum et bonorum confessorum gloria honesta maculetur: quos vereri debent, ne ipsorum testimonio et judicio condemnati, ab eorum societate priventur. Is enim demum confessor 11 illustris et verus est de quo postmodum non erubescit Ecclesia, sed gloriatur.

[1Kb] IV. Ad id vero quod scripserunt mihi compresbyteri nostri Donatus et Fortunatus, Novatus et Gordius, solus rescribere nihil potui, quando a primordio episcopatus mei statuerim nihil sine consilio vestro et sine consensu plebis mea privatim sententia gerere. Sed, cum ad vos per Dei gratiam venero, tunc de iis quae vel gesta sunt vel gerenda, sicut honor mutuus poscit, in commune tractabimus. Opto vos, [Col. 0235A] fratres charissimi ac desiderantissimi, semper bene valere et mei meminisse. Fraternitatem quae vobiscum est multum a me salutate, et ut nostri meminerit admonete. Valete.



EPISTOLA VI.
(Erasm., I, 5; Pamel., VII; Rig., Baluz., Paris., VI; Oxon., Lips., XIII.)
AD ROGATIANUM PRESBYTERUM ET CAETEROS CONFESSORES.

ARGUMENTUM.---Rogatianum et caeteros confessores exhortatur ad disciplinam observandam, ne qui Christum voce confessi fuerant, operibus abnegare viderentur: obiter increpans quosdam eorum qui, extorres [Col. 0235B] facti ob fidem, in patriam tamen injussi reverti non verebantur, atque hoc est quod Cyprianus infra dicit, Epistola XV, extorribus quando oportuit objurgationem non defuisse: nam in secessu scriptam hanc Epistolam patet.

[1Kb] I. Cyprianus Rogatiano presbytero et caeteris confessoribus fratribus salutem. Et jampridem vobis, fratres charissimi ac fortissimi, litteras miseram, quibus fidei et virtuti vestrae verbis exultantibus gratularer, et nunc non aliud in primis vox nostra complectitur quam ut laeto animo frequenter ac semper gloriam vestri nominis praedicemus. Quid enim vel majus in votis meis potest esse vel melius quam cum video confessionis vestrae honore luminatum gregem [Col. 0235C] Christi? Nam, cum gaudere in hoc omnes fratres oporteat, tum in gaudio communi major est episcopi [Col. 0236A] portio: Ecclesiae enim gloria praepositi gloria est. Quantum dolemus ex illis quos tempestas inimica prostravit, tantum laetamur ex vobis, quos diabolus superare non potuit.

[2Kb] II. Hortamur tamen per communem fidem, per pectoris nostri veram circa vos et simplicem charitatem, ut, qui adversarium prima hac congressione vicistis, gloriam vestram forti et perseveranti [a 1Kb] virtute teneatis. Adhuc in saeculo sumus, adhuc in acie constituti, de vita nostra quotidie dimicamus. Danda opera est ut post haec initia ad incrementa quoque veniatur, et consummetur in vobis quod jam rudimentis felicibus esse coepistis. Parum est adipisci aliquid potuisse; plus est quod adeptus es posse servare; sicut et fides ipsa et nativitas salutaris, [Col. 0236B] non accepta, sed custodita, vivificat. Nec statim consecutio, sed consummatio hominem Deo servat. Dominus hoc magisterio suo docuit dicens: Ecce sanus factus es, jam noli peccare, ne quid tibi deterius fiat [b 1Kb] (Joan. V, 14). Puta hoc illum et confessori suo dicere: »Ecce confessor factus es, jam noli peccare, ne quid tibi deterius fiat.« Salomon denique et Saul et caeteri multi, quamdiu in viis Domini ambulaverunt, datam sibi gratiam tenere potuerunt [c 1Kb] . Recedente ab iis disciplina Dominica, recessit et gratia.

[2Kb] III. Perseverandum nobis est in arcto et in angusto itinere laudis et gloriae; et cum quies et humilitas et bonorum morum tranquillitas Christianis omnibus congruat, secundum Domini vocem, qui neminem alium respicit [d 1Kb] nisi humilem et quietum et trementem sermones [Col. 0236C] suos (Isa. LXVI, 2), tum magis hoc observare et implere confessores [e 1Kb] oportet, qui exemplum facti [Col. 0237A] estis caeteris fratribus, ad quorum mores omnium vita et actus debeat provocari. Nam, sicut Judaei a Deo alienati sunt, propter quos nomen Dei blasphematur in Gentibus, ita contra Deo chari sunt per quorum disciplinam nomen Domini laudabili testimonio praedicatur, 12 sicut scriptum est, Domino praemonente et dicente: Luceat lumen vestrum coram hominibus, ut videant opera vestra bona, et clarificent Patrem vestrum qui in coelis est (Matth. V, 16). Et Paulus apostolus dicit: Lucete sicut luminaria in mundo (Philip. II, 15). Et Petrus similiter hortatur: Sicut hospites, inquit, et peregrini, abstinete vos a carnalibus desideriis, quae militant adversus animam, conversationem [a 1Kb] habentes inter gentiles [b 1Kb] bonam, ut, dum detractant de vobis quasi de malignis, bona opera vestra aspicientes de magnificent [Col. 0237B] Dominum (I Pet. II, 11, 12). Quod quidem maxima pars vestrum cum meo gaudio curat, et confessionis ipsius honore [c 1Kb] melior facta, tranquillis et bonis moribus gloriam suam custodit et servat.

[3Kb] IV. Sed quosdam audio inficere numerum vestrum et laudem praecipui nominis prava sua conservatione destruere: quos etiam vos ipsi, utpote amatores et conservatores laudis [d 1Kb] vestrae, objurgare et comprimere et emendare debetis. Cum quanto enim nominis vestri pudore delinquitur, quando aliquis temulentus et lasciviens demoratur, alius in eam patriam [Col. 0238A] unde extorris factus est regreditur, ut apprehensus, non jam quasi Christianus, sed quasi nocens pereat? Inflari aliquos et tumere audio, cum scriptum sit: Noli altum sapere, sed time. Si enim Dominus naturalibus ramis non pepercit, ne forte nec tibi parcat (Rom. XI, 20, 21). Dominus noster sicut ovis ad victimam ductus est, et sicut agnus coram tondente se sine voce sic non aperuit os suum (Isa. LIII, 7). Non sum, inquit, contumax, neque contradico [e 1Kb] . Dorsum meum posui ad flagella et maxillas meas ad palmas. Faciem autem meam non averti a foeditate sputorum (Isa. L, 5, 6). Et quisquam per ipsum nunc atque in ipso vivens extollere se audet et superbire, immemor et factorum quae ille gessit [f 1Kb] , et mandatorum quae nobis vel per se vel per Apostolos suos tradidit? [Col. 0238B] Quod si non est major domino suo servus (Joan. XIII, 15, 16), qui Dominum sequuntur, humiles et quieti et taciturni vestigia ejus imitentur, quando quisque [g 1Kb] inferior fuerit sublimior fiat, dicente Domino: Qui minimus fuerit in vobis, hic erit magnus (Luc. IX, 48).

[3Kb] V. Quid deinde illud, quam vobis execrandum debet videri, quod cum summo animi nostri gemitu et dolore cognovimus non deesse qui Dei templa et post confessionem sanctificata et illustrata membra turpi et concubitu suo plus maculent, cubilia sua [Col. 0239A] cum feminis promiscua [a 1Kb] jungentes, quando, etsi stuprum conscientiae eorum desit, hoc ipso grande crimen est quod illorum scandalo in aliorum ruinas exempla nascuntur [b 1Kb] . Contentiones quoque et aemulationes inter vos nullas esse oportet, cum pacem suam nobis dimiserit Dominus, et scriptum sit: Diliges proximum tuum tamquam te. Si autem mordetis et incusatis invicem, videte ne consumamini ab invicem (Gal. V, 14, 15). A conviciis etiam et maledictis [c 1Kb] , quaeso vos, abstinete, quia neque maledici regnum Dei consequuntur (I Cor. VI, 10), et lingua quae Christum confessa est, incolumis et pura cum suo honore servanda est: nam qui pacifica et bona et justa, secundum praeceptum Christi, loquitur, Christum quotidie confitetur. Saeculo renuntiaveramus [d 1Kb] cum baptisati [Col. 0239B] sumus. Sed nunc vere renuntiavimus saeculo quando tentati et probati a Deo, nostra omnia relinquentes, Dominum secuti sumus, et fide ac timore ejus stamus et vivimus.

[3Kb] VI. Corroboremus nos exhortationibus [e 1Kb] mutuis, et magis ac magis proficiamus in Domino, ut, cum, pro sua misericordia, pacem fecerit, quam se facturum repromittit, novi et pene mutati ad Ecclesiam revertamur, et excipiant nos, sive fratres nostri, sive gentiles, circa omnia correctos [f 1Kb] atque in melius reformatos, et [Col. 0240A] qui admirati fuerant prius in virtutibus gloriam, nunc 13 admirentur in moribus disciplinam. Et quamquam clero nostro, et nuper cum adhuc essetis in carcere constituti, sed nunc quoque denuo, plenissime scripserim ut, si quid vel ad vestitum vestrum vel ad victum necessarium fuerit, suggeratur, tamen etiam ipse de sumpticulis propriis quos mecum ferebam misi vobis CCL, sed et alia CCL proxime miseram. Victor quoque ex lectore diaconus, qui mecum est, misit vobis CLXXV. Gaudeo autem quando cognosco plurimos fratres nostros pro sua dilectione certatim concurrere et necessitates vestras suis collationibus adjuvare. Opto vos, fratres charissimi, semper bene valere et nostri meminisse.



[1Kb] EPISTOLA VII.
(Erasm., IV, 4; Pamel., VIII; Oxon., Lips. XI; Rigalt., Baluz., Paris., VII.)
AD CLERUM, DE PRECANDO DEO.
[Col. 0240B]

ARGUMENTUM.---Ejusdem fere est argumenti cum duabus praecedentibus, praeterquam quod hic ad preces exhortetur assiduas.

[1Kb] I. Cyprianus presbyteris et diaconibus fratribus salutem. Quamquam sciam, fratres charissimi, pro timore quem singuli debemus Deo, vos quoque illic [Col. 0241A] assiduis orationibus et enixis precibus instanter incumbere, admoneo tamen et ipse religiosam sollicitudinem vestram ut [a 1Kb] ad placandum atque exorandum Dominum, non voce sola, sed et jejuniis et lacrymis et omni genere deprecationis ingemiscamus. Intelligendum est enim et confitendum pressurae istius tam turbidam vastitatem, quae gregem nostrum maxima ex parte populata est et adhuc usque populatur, secundum peccata nostra venisse, dum viam Domini non tenemus, nec data nobis ad salutem coelestia mandata servamus. Fecit Dominus noster voluntatem Patris, et nos non facimus Domini voluntatem, patrimonio et lucro studentes, superbiam sectantes, aemulationi et dissensioni vacantes, simplicitatis et fidei negligentes, saeculo verbis solis et non factis renuntiantes, [Col. 0241B] unusquisque sibi placentes et omnibus displicentes. Vapulamus itaque ut meremur, cum scriptum sit: Servus autem ille qui cognoscit voluntatem domini sui, et non paruerit [b 1Kb] voluntati ejus, vapulabit multis (Luc. XII, 47). Quas autem plagas, quae verbera non meremur, quando nec confessores, qui exemplo caeteris ad bonos mores esse debuerant, teneant disciplinam? Itaque, dum quosdam insolenter extollit confessionis suae tumida [c 1Kb] et inverecunda jactatio, tormenta venerunt, et tormenta [d 1Kb] sine fine tortoris, sine exitu damnationis, sine solatio mortis, tormenta quae ad coronam non facile dimittant, sed tamdiu torqueant quamdiu dejiciant; nisi si aliquis, divina dignatione subtractus, inter ipsa cruciamenta profecerit [e 1Kb] , adeptus gloriam non termino supplicii, sed [Col. 0241C] velocitate moriendi.

II. Haec patimur delicto et merito nostro, sicut praemonuit divina censura dicens: Si dereliquerint legem meam et in judiciis meis [f 1Kb] non ambulaverint, si justificationes meas profanaverint et praecepta mea non observaverint, visitabo in virga facinora eorum et in flagellis delicta eorum (Psal. LXXXVIII, 31-33). Virgas igitur et flagella sentimus, qui Deo nec bonis factis placemus, nec pro peccatis satisfacimus. Rogemus de intimo corde et de tota mente misericordiam Dei, quia et ipse addidit dicens: Misericordiam autem meam non dispergam ab eis (Ibid.). Petamus, et accipiemus; et si accipiendi mora et tarditas fuerit, quoniam graviter offendimus, pulsemus, quia et pulsanti aperietur (Matth. VII, 7, 8, XVIII, 19; Luc. XI, 9, 10), [Col. 0242A] si modo pulsent ostium preces, gemitus et lacrymae nostrae, 14 quibus insistere et immorari oportet, etsi sit unanimis oratio.

III. Nam quod magis suasit et compulit ut has ad vos litteras scriberem, scire debetis, sicut Dominus ostendere et revelare dignatus est [g 1Kb] ; dictum esse in visione: Petite, et impetratis [h 1Kb] ; tunc deinde praeceptum plebi assistenti ut pro quibusdam personis designatis sibi peterent, in petendo autem fuisse dissonas voces et dispares [i 1Kb] voluntates, et vehementer hoc displicuisse illi qui dixerat, Petite, et impetratis, quod plebis inaequalitas discreparet, nec esset fratrum consensio una et simplex et juncta concordia, cum scriptum sit, Deus qui inhabitare facit unanimes in domo (Psal. LXVII, 7), et in Actis Apostolorum legamus, [Col. 0242B] Turba autem eorum qui crediderant anima ac mente una agebant (Act. IV, 32); et Dominus sua voce mandaverit dicens: Hoc est mandatum meum, ut diligatis invicem (Joa. XV, 17). Et iterum: Dico autem vobis quoniam, si duobus ex vobis convenerit [j 1Kb] in terra, de omni re quamcumque petieritis continget vobis a Patre meo qui in coelis est (Matth. XVIII, 19). Quod si duo unanimes tantum possunt, quid si unanimitas apud omnes esset? Quod si secundum pacem quam nobis Dominus dedit universis fratribus conveniret, jampridem de divina misericordia impetrassemus quod petimus, nec tamdiu in hoc salutis et fidei nostrae periculo fluctuaremus. Immo vero, nec venissent fratribus haec mala, si in unum fraternitas fuisset animata.

[Col. 0242C] [1Kb] IV. Nam et illud ostensum est, quod sederet paterfamilias, sedente sibi ad dexteram juvene; qui juvenis, anxius et cum quadam indignatione subtristis, maxillam manu tenens, moesto vultu sedebat. Alius vero in sinistra parte consistens rete portabat, quod se mittere, ut circumstantem populum caperet, minabatur. Et cum miraretur quid hoc esset ille qui vidit, dictum est ei juvenem qui ad dexteram sic sederet, contristari et dolere quod praecepta sua non observarentur; illum vero in sinistra exultare quod sib daretur occasio ut a patrefamilias potestatem sumeret saeviendi. Hoc prius longe ostensum est, quam tempestas vastitatis hujus oriretur [k 1Kb] . Et vidimus impletum quod fuerat ostensum, ut, dum Domini praecepta contemnimus, dum datae legis mandata salutaria [Col. 0243A] non tenemus, facultatem nocendi inimicus acciperet, minus armatos et ad repugnandum minus cautos jactu retis operiret.

[1Kb] V. Oremus instanter et assiduis precibus ingemiscamus. Nam et hoc nobis non olim [a 1Kb] per visionem, fratres charissimi, exprobratum sciatis, quod dormitemus in precibus, nec vigilanter oremus. Et Deusutique, qui quem corripit diligit (Prov. III, 12), quando corripit ad hoc corripit ut emendet, ad hoc emendat ut servet. Excutiamus itaque et abrumpamus somni vincula, et instanter ac vigilanter oremus, sicut Paulus apostolus praecipit dicens: Instate orationi vigilantes in ea (Coloss. IV, 2). Nam et Apostoli orare diebus ac noctibus non destiterunt, et Dominus quoque ipse disciplinae magister et exempli nostri via frequenter et vigilanter [Col. 0243B] oravit, sicut in Evangelio legimus: Exiit in montem orare, et fuit pernoctans in oratione Dei (Luc. VI, 12). Et utique quod orabat orabat ille pro nobis, cum peccator ipse non esset, sed aliena peccata [b 1Kb] portaret. Adeo autem pro nobis ille deprecabatur ut legamus alio loco: Dixit autem Dominus ad Petrum: Ecce Satanas postulavit ut vos vexaret quomodo triticum. Ego autem rogavi pro te ne deficiat fides tua (Luc. XXII, 31). Quod si pro nobis ac pro delictis nostris ille et laborabat et vigilabat et precabatur, quanto nos magis insistere precibus et orare, et primo ipsum Dominum rogare, tum deinde per ipsum Deo Patri satisfacere 15 debemus? Habemus advocatum et deprecatorem pro peccatis nostris Jesum Christum Dominum et Deum nostrum, si modo nos in praeteritum peccasse poeniteat, [Col. 0243C] et confitentes atque intelligentes delicta nostra, quibus nunc Dominum offendimus, vel de caetero nos ambulare in viis ejus et praecepta ejus metuere spondeamus. Pater nos corrigit et tuetur, stantes tamen in fide et pressuris atque angustiis, scilicet Christo ejus firmiter adhaerentes, sicut scriptum est: Quis nos separabit a dilectione Christi? pressura, an angustia, an persecutio, an fames, an nuditas, an periculum, an gladius (Rom. VIII, 35)? Nihil horum potest separare credentes, nihil potest avellere corpori ejus et sanguini cohaerentes. Persecutio ista examinatio est atque exploratio [Col. 0244A] pectoris nostri. Excuti nos Deus voluit et probari, sicut suos semper probavit; nec tamen in probationibus ejus aliquando auxilium credentibus defuit.

VI. Denique ad minimum famulum suum et in delictis licet plurimis constitutum et dignatione ejus indignum, tamen ille pro sua circa nos bonitate mandare dignatus est. »Dic illi, inquit, securus sit, quia pax ventura est; sed quod interim morula est, supersunt adhuc aliqui qui probentur.« Sed et de victu parco et sobrio potu divinis dignationibus admonemur; scilicet ne vigore coelesti sublime jam pectus illecebra saecularis enervet, vel ne largioribus epulis mens gravata minus ad preces orationis evigilet.

[Col. 0244B] [2Kb] VII. Dissimulare haec singula et apud conscientiam meam solus occultare non debui, quibus unusquisque nostrum et instrui et regi possit. Nec ipsi denique [c 1Kb] apud vos hanc epistolam teneatis occultam, sed legendam fratribus suggeratis. Intercipere enim quibus nos Dominus admonere et instruere dignatur, ejus est qui admoneri et instrui fratrem suum nolit. Probari nos a Domino nostro sciant, nec umquam a fide qua in eum semel credidimus, praesentis pressurae conflictatione deficiant. Delicta sua singuli recognoscentes, vel modo conversationem veteris hominis exponant. Nemo enim retro attendens et superponens manum suam super aratrum aptus est regno Dei. Denique et uxor Lot, quae liberata, contra praeceptum, retro respexit, quod evaserat perdidit. [Col. 0244C] Attendamus non posteriora, quo diabolus revocat, sed priora, quo Christus vocat. Oculos erigamus ad coelum, ne oblectamentis et illecebris nos suis terra decipiat. Unusquisque oret Deum, non pro se tantum, sed pro omnibus fratribus, sicut Dominus orare nos docuit; ubi non singulis privatam precem mandat, sed oratione communi et concordi prece orantes pro omnibus jussit orare. Si nos Dominus humiles et quietos, si nobis invicem copulatos, si circa iram suam timidos, si praesenti tribulatione correctos emendatosque conspexerit, tutos ab inimici infestationibus [Col. 0245A] exhibebit. Praecessit disciplina, sequetur et venia.

VIII. Nos tantum, sine cessatione poscendi et cum fide accipiendi, simplices et unanimes Dominum deprecemur, cum gemitu pariter et fletu deprecantes, sicut deprecari oportet eos qui sint positi inter plangentium ruinas et timentium reliquias, inter numerosam languentium [a 1Kb] stragem et exiguam stantium firmitatem. Rogemus pacem [b 1Kb] maturius reddi, cito latebris nostris et periculis subveniri, impleri quae [c 1Kb] famulis suis Dominus dignatur ostendere, redintegrationem Ecclesiae, securitatem salutis nostrae, post pluvias serenitatem, post tenebras lucem, post procellas et turbines placidam lenitatem, pia paternae dilectionis auxilia, divinae majestatis solita magnalia, [Col. 0245B] quibus et persequentium 16 blasphemia retundatur, et lapsorum poenitentia reformetur, et fortis et stabilis perseverantium fiducia glorietur. Opto vos, fratres charissimi, semper bene valere et nostri meminisse. Fraternitatem meo nomine salutate, et ut nostri meminerint admonete. Valete.



[7Kb] EPISTOLA VIII.
(Eras., II, 6; Pamel., IX; Rig., Baluz., Paris., VIII; Oxon. Lips., X.)
AD MARTYRES ET CONFESSORES.

[1Kb] [f 1Kb] ARGUMENTUM.---Martyres Africae Cyprianus miris modis a constantia commendans, invitat ad perseverantiam, exemplo Mappalici eorum collegae.

[Col. 0245C] Cyprianus martyribus et confessoribus in Christo Domino nostro et in Deo Patre perpetuam salutem. Exulto laetus et gratulor, fortissimi ac beatissimi fratres, cognita fide ac virtute vestra, in quibus mater Ecclesia gloriatur. Gloriata est et nuper quidem cum confessione perstante suscepta poena est quae confessores Christi fecit, extorres. Confessio tamen [Col. 0246A] praesens quanto in passione fortior, tanto clarior et major in honore est. Crevit pugna, crevit et pugnantium gloria. Nec retardati estis ab acie tormentorum metu, sed ipsis tormentis magis ac magis estis ad aciem provocati, fortes et stabiles ad maximi certaminis praelium [d 1Kb] prompta devotione redistis. Ex quibus quosdam jam comperi coronatos, quosdam vero ad coronam victoriae jam jamque proximos [e 1Kb] , universos autem quos agmine glorioso carcer inclusit, pari ac simili calore virtutis ad gerendum certamen animatos, sicut esse oportet in divinis castris milites Christi, ut incorruptam fidei firmitatem non blanditiae decipiant, non minae terreant, non cruciatus ac tormenta devincant, quia major est qui in nobis est quam qui est in hoc mundo (I Joan. IV, 4), nec [Col. 0246B] plus ad dejiciendum potest terrena poena quam ad erigendum tutela divina. Probata res est certamine fratrum glorioso, qui, ad tormenta vincenda caeteris duces facti, exemplum virtutis ac fidei praebuerunt, congressi in acie donec acies succumberet victa. Quibus ego vos laudibus praedicem, fortissimi fratres? Robur pectoris vestri et perseverantiam fidei, quo praeconio vocis exornem? Tolerastis [f 1Kb] usque ad consummationem gloriae durissimam quaestionem, nec cessistis suppliciis, sed vobis potius supplicia cesserunt. Finem doloribus [g 1Kb] , quem tormenta non dabant, coronae dederunt. Quaestio gravior [h 1Kb] ad hoc diu perseveravit, non ut stantem fidem dejiceret, sed ut homines Dei ad Dominum velocius mitteret. Vidit admirans praesentium multitudo coeleste certamen, [Col. 0246C] certamen Dei, certamen spiritale, praelium Christi [i 1Kb] , stetisse servos ejus voce libera, mente incorrupta, virtute divina, telis quidem saecularibus nudos, sed armis fidei credentes armatos [j 1Kb] . Steterunt torti torquentibus fortiores, et pulsantes ac laniantes ungulas pulsata ac laniata membra vicerunt. Inexpugnabilem fidem superare non potuit saeviens diu plaga repetita, quamvis, rupta compage viscerum, [Col. 0247A] torquerentur in servis Dei jam non membra, sed vulnera. Fluebat sanguis qui incendium persecutionis extingueret, qui flammas et ignes gehennae glorioso cruore sopiret. O quale illud fuit spectaculum Domino, quam sublime, quam magnum, quam Dei oculis sacramento ac devotione militis ejus acceptum, sicut scriptum est in Psalmis, Spiritu sancto loquente ad nos pariter et monente: Pretiosa est in conspectu Domini mors justorum ejus (Psal. CXV, 15). Pretiosa mors haec est quae emit immortalitatem 17 pretio sui sanguinis [a 1Kb] quae accepit coronam de [b 1Kb] consummatione virtutis. Quam Iaetus illic Christus fuit! quam libens in talibus servis suis et pugnavit et vicit protector fidei, et dans credentibus tantum quantum se credit capere qui sumit! Certamini suo adfuit, praeliatores [Col. 0247B] atque assertores sui nominis erexit, corroboravit, animavit. Et qui pro nobis mortem semel vicit, semper vincit in nobis. Cum vos, inquit, tradiderint, nolite cogitare quid loquamini: dabitur enim vobis in illa hora quid loquamini. Non enim vos estis qui loquimini, sed Spiritus Patris vestri qui loquitur in vobis (Matth. X, 19, 20). Documentum rei praesens praelium praebuit. Vox plena Spiritu sancto de martyris ore prorupit, cum Mappalicus beatissimus inter cruciatus suos proconsuli diceret: »Videbis cras agonem.« Et quod ille cum virtutis ac fidei testimonio dixit, Dominus implevit. Agon coelestis exhibitus [c 1Kb] , et Dei servus in agonis promissi certamine coronatus [Col. 0248A] est. Hic est agon quem propheta Esaias ante praedixit dicens: Non pusillum vobis certamen cum hominibus, quoniam Deus praestat agonem (Isa. VII, 13)? Et, ut ostenderet quis hic agon futurus esset, addidit dicens: Ecce virgo in uterum [d 1Kb] accipiet et pariet filium, et vocabitis nomen ejus Emmanuel (Ibid. 14). Hic est agon fidei nostrae qua congredimur, qua vincimus, qua coronamur. Hic est agon quem nobis ostendit beatus Paulus apostolus, in quo oportet nos currere et ad coronam gloriae pervenire: Nescitis, inquit, quia qui in stadio currunt, omnes quidem currunt, unus tamen accipit palmam? Sic currite ut occupetis. Et illi quidem ut corruptibilem coronam accipiant, nos autem incorruptam [e 1Kb] (I Cor. IX, 24, 25). Item suum certamen ostendens, et hostiam se Domini cito futurum esse promittens, [Col. 0248B] ait: Ego jam libor, et tempus instat assumptionis meae. Bonum agonem certavi, cursum perfeci, fidem servavi. Jam superest mihi corona justitiae, quam mihi reddet Dominus in illa die, ille justus judex, non solum autem mihi, sed et omnibus qui diligunt adventum ejus (II Tim. IV, 6-8). Hunc igitur agonem per Prophetas ante praedictum, per Dominum commissum, per Apostolos gestum, Mappalicus suo et collegarum suorum nomine proconsuli repromisit. Nec fefellit in promisso suo vox fidelis: pugnam quam spopondit exhibuit, et palmam quam meruit accepit. Istum nunc beatissimum martyrem, et alios participes ejusdem congressionis, milites et comites in fide stabiles, in dolore [Col. 0249A] patientes, in quaestione victores ut caeteri quoque sectemini et opto pariter et exhortor; ut quos vinculum confessionis et hospitium carceris simul junxit jungat etiam consummatio virtutis et corona coelestis, ut lacrymas matris Ecclesiae, quae plangit ruinas et funera plurimorum, vos vestra laetitia tergeatis, et caeterorum quoque stantium firmitatem vestri exempli provocatione solidetis. Si vos acies vocaverit [a 1Kb] , si certaminis vestri dies venerit, militate fortiter, dimicate constanter, scientes vos sub oculis praesentis Domini dimicare, confessione nominis ejus ad ipsius gloriam pervenire; qui non sic est ut servos suos tantum spectet, sed et ipse luctatur in nobis, ipse congreditur, ipse in certamine agonis nostri et coronat pariter et coronatur. Quod si ante diem certaminis [Col. 0249B] vestri, de indulgentia Domini, pax supervenerit, vobis tamen maneat voluntas integra et conscientia gloriosa. Nec contristetur aliquis ex vobis quasi illis minor sit qui ante vos tormenta perpessi, victo et calcato saeculo, ad Dominum glorioso itinere venerunt. Dominus scrutator est renis et cordis, arcana perspicit et intuetur occulta. Ad coronam de eo [b 1Kb] promerendam sufficit ipsius testimonium solum 18 qui judicaturus est. Ergo utraque res, fratres charissimi, sublimis pariter et illustris: illa securior, ad Dominum victoriae consummatione properare; haec laetior, accepto post gloriam commeatu in Ecclesiae laude florere. O beatam Ecclesiam nostram, quam sic honor divinae dignationis illuminat, quam temporibus nostris gloriosus martyrum sanguis [Col. 0249C] illustrat! Erat ante in operibus fratrum candida, nunc facta est in martyrum cruore purpurea: floribus ejus nec lilia nec rosae desunt. Certent nunc singuli ad utriusque honoris amplissimam dignitatem. Accipiant coronas vel de opere candidas, vel de passione purpureas. [Col. 0250A] In coelestibus castris et pax et acies habent flores suos, quibus miles Christi ob gloriam coronetur. Opto vos, fortissimi ac beatissimi fratres, semper in Domino bene valere et nostri meminisse. Valete.



[1Kb] EPISTOLA IX.
(Erasm., III, 14; Pamel., X; Rig., Baluz., Paris., IX; Oxon., Lips., XXI.)
AD CLERUM, DE QUIBUSDAM PRESBYTERIS QUI TEMERE PACEM LAPSIS DEDERUNT, NECDUM SEDATA PERSECUTIONE ET CITRA CONSCIENTIAM EPISCOPORUM.

ARGUMENTUM---hujus Epistolae habes infra in haec verba, Epistola XIV: »Presbyteris, inquit, et diaconibus non defuit sacerdotii vigor, ut quidam, minus disciplinae memores et temeraria festinatione praecipites, [Col. 0250B] qui cum lapsis communicare jam coeperant, comprimerentur.«

[1Kb] I. Cyprianus presbyteris et diaconibus fratribus salutem. Diu patientiam meam tenui, fratres charissimi, quasi verecundum silentium nostrum proficeret ad quietem: sed, cum quorumdam immoderata et abrupta praesumptio temeritate sua et honorem martyrum et confessorum pudorem et plebis universae tranquillitatem turbare conetur, tacere ultra non oportet, ne ad periculum et plebis pariter et nostrum taciturnitas nimia procedat. Quod enim non periculum metuere debemus de offensa Domini quando aliqui de presbyteris, nec Evangelii nec loci sui memores, sed neque futurum Domini judicium neque nunc sibi praepositum [Col. 0250C] episcopum cogitantes, quod numquam omnino sub antecessoribus factum est, cum contumelia et contemptu praepositi totum sibi vindicent?

[4Kb] II. Atque utinam non prostrata fratrum nostrorum salute sibi omnia vindicarent! Contumeliam episcopatus [Col. 0251A] nostri dissimulare et ferre possem [a 1Kb] , sicut dissimulavi semper et pertuli. Sed dissimulandi nunc locus non est quando decipitur fraternitas nostra a quibusdam vestrum, qui, dum sine ratione restituendae salutis plausibiles esse cupiunt, magis lapsis obsunt. Summum enim delictum esse quod persecutio committi coegit, sciunt ipsi etiam qui commiserunt, cum dixerit Dominus et judex noster: Qui me confessus fuerit coram hominibus, et ego illum confitebor coram Patre meo qui in coelis est. Qui autem me negaverit, et ego illum negabo (Matth. X, 32, 33); et iterum dixerit: Omnia peccata remittentur filiis hominum et blasphemiae [b 1Kb] . Qui autem blasphemaverit in Spiritum [c 1Kb] sanctum, non habebit [d 1Kb] remissam, sed reus est aeterni peccati (Marc. III, 28, 29); item beatus Apostolus dixerit: [Col. 0251B] Non potestis calicem Domini bibere et calicem daemoniorum. Non potestis mensae Domini communicare et mensae daemoniorum (I Cor. X, 20, 21). Haec qui subtrahit fratribus nostris, decipit miseros; ut qui possunt, agentes poenitentiam veram, Deoque patri [e 1Kb] et misericordi precibus et operibus suis satisfacere, seducantur ut magis pereant, et qui erigere se possent, plus cadant. Nam, cum in minoribus peccatis agant peccatores poenitentiam justo tempore, et, secundum disciplinae 19 ordinem, ad exomologesim veniant, et per manus impositionem episcopi et cleri [Col. 0252A] jus communicationis accipiant, nunc crudo tempore, persecutione adhuc perseverante, nondum restituta Ecclesiae ipsius pace, ad communicationem admittuntur et offertur nomen eorum, et, nondum poenitentia acta, nondum exomologesi facta, nondum manu eis ab episcopo et clero imposita, Eucharistia illis datur, cum scriptum sit: Qui ederit panem aut biberit calicem Domini indigne, reus erit corporis et sanguinis Domini (I Cor. XI, 27).

[1Kb] III. Sed nunc illi rei non sunt qui minus Scripturae legem tenent. Erunt autem rei qui praesunt [f 1Kb] et haec fratribus non suggerunt, ut, instructi a praepositis, faciant omnia cum Dei timore et cum data ab eo et praescripta observatione. Exponunt deinde invidiae [g 1Kb] beatos martyres, et gloriosos servos Dei cum Dei sacerdote [Col. 0252B] committunt, ut, cum illi memores loci notri [h 1Kb] ad me litteras direxerint, et petierint tunc desideria sua examinari et pacem quando ipsa ante mater nostra Ecclesia pacem de misericordia Domini prior sumpserit, et nos divina protectio reduces ad ecclesiam suam fecerit, hi, sublato honore quem nobis beati martyres cum confessoribus servant, contempta Domini lege et observatione quam iidem martyres et confessores tenendam mandant, ante extinctum persecutionis metum, ante reditum nostrum, ante ipsum pene martyrum excessum, communicent cum lapsis [Col. 0253A] et offerant et Eucharistiam tradant, quando, etiamsi martyres per calorem gloriae Scripturam minus contemplantes [a 1Kb] , plus aliquid cuperent, a presbyteris et diaconis suggerentibus admoneri deberent, sicut semper in praeteritum factum est.

[1Kb] IV. Castigare nos itaque divina censura nec noctibus desinit nec diebus. Praeter nocturnas enim visiones, per dies quoque impletur apud nos Spiritu sancto puerorum innocens aetas, quae in ecstasi videt oculis et audit et loquitur ea quibus nos Dominus monere et instruere dignatur. Et audietis omnia quando ad vos reducem me Dominus fecerit, qui ut secederem jussit. Interim temerarii [b 1Kb] et incauti et tumidi quidam inter vos, qui hominem non cogitant, vel Deum timeant, scientes, quoniam si ultra in iisdem perseveraverint, [Col. 0253B] utar ea admonitione [c 1Kb] qua me uti Dominus jubet, ut interim prohibeantur offerre, acturi et apud nos et apud confessores ipsos et apud plebem universam causam suam; cum, Domino permittente, in sinum matris Ecclesiae recolligi coeperimus. De hoc ad martyres et confessores et ad plebem litteras feci, quas utraque vobis legi mandavi. Opto vos, fratres charissimi ac desiderantissimi, in Domino semper bene valere et nostri meminisse. Valete.



[1Kb] EPISTOLA X.
(Erasm., III, 15; Pamel., XI; Rig., Baluz., Paris., X; Oxon., Lips., XV.)
AD MARTYRES ET CONFESSORES QUI LAPSIS PETIERUNT PACEM DARI.

[Col. 0253C] ARGUMENTUM---hujus Epistolae habes infra in haec verba, Epistola XVI: »Cum comperissem eos qui sacrilegis contactibus manus suas atque ora maculassent, vel nefandis libellis nihilominus conscientiam polluissent, exambire ad martyres passim, confessores quoque importuna et gratiosa deprecatione corrumpere, ut sine discrimine et examine singulorum darentur libellorum millia, contra Evangelii legem, litteras feci quibus martyres et confessores consilio meo quantum possem ad Dominica praecepta revocarem.«

[2Kb] I. Cyprianus martyribus et confessoribus charissimis fratribus salutem. Sollicitudo loci nostri et timor Domini [Col. 0254A] compellit, fortissimi ac beatissimi fratres, admonere vos litteris nostris ut a quibus tam devote et fortiter servatur fides Domini [d 1Kb] , ab iisdem lex quoque et disciplina Domini reservetur. Nam, cum omnes milites [e 1Kb] Christi custodire oporteat praecepta imperatoris 20 sui, tum vos magis praeceptis ejus obtemperare plus convenit, qui exemplum caeteris facti estis et virtutis et timoris Dei. Et credideram quidem presbyteros et diaconos qui illic praesentes sunt monere vos et instruere plenissime circa Evangelii legem, sicut in praeteritum semper sub antecessoribus nostris factum est, ut diaconi, ad carcerem commeantes, martyrum [f 1Kb] desideria consiliis suis et Scripturarum praeceptis gubernarent. Sed nunc cum maximo animi dolore cognosco non tantum illic vobis non suggeri divina praecepta, [Col. 0254B] sed adhuc potius impediri [g 1Kb] , ut ea quae a vobis ipsis et circa Deum caute et circa sacerdotem Dei honorifice fiunt, a quibusdam presbyteris resolvantur, qui nec timorem Dei nec episcopi honorem cogitantes (cum vos ad me litteras direxeritis, quibus examinari desideria vestra et quibusdam lapsis pacem dari postulatis cum, persecutione finita, convenire in unum cum clero et recolligi coeperimus), illi, contra Evangelii legem, contra vestram quoque honorificam petitionem, ante actam poenitentiam, ante exomologesim, gravissimi atque extremi delicti factam, ante manum ab episcopo et clero in poenitentiam impositam, offerre pro illis et Eucharistiam dari, id est, sanctum Domini corpus profanare audeant, cum scriptum sit: Qui ederit panem aut biberit calicem Domini indigne, reus erit corporis [Col. 0254C] et sanguinis Domini (I Cor. XI, 27).

[1Kb] II. Et lapsis quidem potest in hoc venia concedi. Quis enim non mortuus vivificari properet [h 1Kb] ? quis non ad salutem suam venire festinet? Sed praepositorum est praeceptum tenere, et vel properantes vel ignorantes instruere, ne qui ovium pastores esse debent lanii fiant. Ea enim concedere quae in perniciem vertant, decipere est; nec erigitur sic lapsus, sed per Dei offensam magis impellitur ad ruinam. Vel ex vobis itaque discant quod docere debuerant. Petitiones et desideria vestra episcopo servent, et ad pacem vobis petentibus dandam maturum et pacatum tempus exspectent [Col. 0255A] [a 1Kb] . Ante est ut a Domino pacem [b 1Kb] mater prior sumat, tunc secundum vestra desideria de filiorum pace tractetur [c 1Kb] .

[1Kb] III. Et quoniam audio, fortissimi et charissimi fratres, impudentia vos quorumdam premi et verecundiam vestram vim pati, oro vos quibus possum precibus ut, Evangelii memores et considerantes quae et qualia in praeteritum antecessores vestri martyres concesserint [d 1Kb] , quam solliciti in omnibus fuerint, vos quoque sollicite et caute petentium desideria [e 1Kb] ponderetis, utpote amici Domini et cum illo postmodum judicaturi, inspiciatis et actum et opera et merita singulorum, ipsorum quoque delictorum genera et qualitates cogitetis, ne, si quid abrupte et indigne vel a nobis promissum vel a nobis factum fuerit, apud gentiles [Col. 0255B] quoque ipsos ecclesia nostra erubescere incipiat. Visitamur enim et castigamur frequenter, et ut Domini mandata incorrupta et inviolata permaneant admonemur. Quod quidem nec illic apud vos cessare cognosco quominus plurimos quoque ex vobis instruat ad Ecclesiae diciplinam divina censura. Hoc autem totum potest fieri, si ea quae a vobis petuntur religiosa contemplatione moderemini, intelligentes et comprimentes eos qui, personas accipientes, in beneficiis vestris aut gratificantur [f 1Kb] , aut illicitae negotiationis nundinas aucupantur.

[2Kb] IV. De hoc et ad clerum et ad plebem litteras feci, quas utrasque vobis legi mandavi. Sed et illud ad diligentiam vestram redigere et emendare debetis, ut nominatim designetis eos quibus pacem dari desideratis. [Col. 0255C] Audio enim quibusdam sic libellos fieri ut 21 dicatur: »Communicet ille . . . cum suis,« quod numquam omnino a martyribus factum est, ut incerta et caeca [Col. 0256A] petitio invidiam nobis postmodum cumulet. Late enim patet quando dicitur, »ille cum suis,« et possunt nobis viceni et triceni et amplius offerri qui propinqui et affines et liberti ac domestici esse asseverentur ejus qui accipit [g 1Kb] libellum. Et ideo peto ut eos quos ipsi videtis, quos nostis, quorum poenitentiam satisfactioni proximam conspicitis, designetis nominatim libello, et sic ad nos fidei ac disciplinae congruentes litteras dirigatis. Opto vos, fortissimi ac dilectissimi [h 1Kb] fratres, in Domino semper bene valere et nostri meminisse. Valete.



[1Kb] EPISTOLA XI.
(Erasm., III, 16; Pamel., XII; Rigalt., Baluz., Paris., XI; Oxon., Lips., XVII.)
AD PLEBEM.

[Col. 0256B] ARGUMENTUM---hujus quoque Epistolae habet saepe dicta Epist. XIV: »Plebi quoque, inquit, ipsi, quantum potuimus, animum composuimus et ut in ecclesiastica disciplina servarentur instruximus.«

[1Kb] I. Cyprianus fratribus in plebe consistentibus salutem. Ingemiscere vos et dolere ruinas fratrum nostrorum ex me scio, fratres charissimi, qui et ipse vobiscum pro singulis ingemisco pariter et doleo, et patior ac sentio quod beatus Apostolus dixit: Quis infirmatur, inquit, et ego non infirmor? quis scandalizatur, et ego non uror? (II Cor. XI, 29). Et iterum posuit in Epistola sua dicens: Si patitur membrum unum, compatiuntur et caetera membra; et si laetatur membrum unum, collaetantur et caetera membra (I Cor. XII, 26). [Col. 0256C] Compatior ergo et condoleo de fratribus nostris qui, lapsi et persecutionis infestatione prostrati, partem nostrorum viscerum secum trahentes, parem dolorem [Col. 0257A] nobis suis vulneribus intulerunt; quibus potens est divina misericordia medelam dare. Properandum tamen non puto [a 1Kb] , nec incaute aliquid et festinanter gerendum, ne, dum temere pax usurpatur [b 1Kb] , divinae indignationis offensa gravius provocetur. Fecerunt ad nos quibusdam beati martyres litteras, petentes examinari desideria sua. Cum, pace nobis omnibus a Domino prius data, ad Ecclesiam regredi coeperimus, tunc [c 1Kb] examinabuntur singula praesentibus et judicantibus vobis.

II. Audio tamen quosdam de presbyteris nec, Evangelii memores, nec quid ad nos martyres scripserint cogitantes, nec episcopo honorem sacerdotii sui et cathedrae reservantes, jam cum lapsis communicare coepisse et offerre pro illis et Eucharistiam dare, [Col. 0257B] quando oporteat ad haec per ordinem perveniri. Nam, cum in minoribus delictis quae non in Deum committuntur poenitentia, agatur justo tempore, et exomologesis fiat inspecta vita ejus qui agit poenitentiam, nec ad communicationem venire quis possit nisi prius illi ab episcopo et clero manus fuerit imposita, quanto magis in his [d 1Kb] gravissimis et extremis delictis caute omnia et moderate, secundum disciplinam Domini, observari oportet? Quod quidem nostri [e 1Kb] presbyteri et diaconi monere debuerant, ut commendatas sibi oves foverent et divino magisterio ad viam deprecandae salutis instruerent. Ego plebis nostrae et quietem novi pariter et timorem, qui satisfactione [f 1Kb] Dei et deprecatione vigilarent, nisi illos quidam de presbyteris gratificantes decepissent.

[Col. 0257C] [2Kb] III. Vel vos itaque singulos regite, et consilio ac moderatione vestra, secundum divina praecepta, lapsorum animos temperate. Nemo adhuc importuno tempore acerba poma decerpat. Nemo navem suam quassatam et perforatam fluctibus, priusquam diligenter [Col. 0258A] refecerit, in 22 altum denuo committat. Nemo tunicam scissam accipere et induere properet, nisi eam ab artifice perito sartam viderit et a fullone curatam receperit. Audiant, quaeso, patienter consilium nostrum [g 1Kb] ; expectent regressionem nostram, ut, cum ad vos per Dei misericordiam venerimus, convocati coepiscopi plures, secundum Domini disciplinam et confessorum praesentiam et vestram quoque sententiam [h 1Kb] , beatorum martyrum litteras et desideria examinare possimus. De hoc et ad clerum et ad martyres et confessores litteras feci, quas utrasque legi vobis mandavi. Opto vos, fratres charissimi ac desiderantissimi, in Domino semper bene valere et nostri meminisse. Valete.



[2Kb] EPISTOLA XII.
(Erasm., III, 17; Pamel., XIII; Rigalt., Baluz., Paris. XII; Oxon., Lips., XXIII.)
AD CLERUM, DE LAPSIS ET CATECHUMENIS, NE VACUI EXEANT.
[Col. 0258B]

ARGUMENTUM.---Hujus etiam et sequentis Epistolae argumentum habes infra, Epist. XIV: »Postmodum vero, inquit, cum quidam de lapsis, sive sua sponte, sive aliquo incitatore, audaci flagitatione proruerent ut pacem sibi a martyribus et confessoribus promissam, extorquere violento impetu niterentur; de hoc etiam bis ad clerum litteras feci et legi eis mandavi, ut, ad illorum violentiam interim quoquo genere mitigandam, si qui libello a martyribus accepto de saeculo excederent, exomologesi facta et manu eis in poenitentiam [Col. 0258C] imposita, cum pace sibi a martyribus promissa ad Dominum remitterentur,« etc.

[2Kb] I. Cyprianus presbyteris et diaconibus fratribus salutem. Miror vos, fratres charissimi, ad multas epistolas [Col. 0259A] meas quas ad vos frequenter misi, nihil mihi rescripsisse, cum fraternitatis nostrae vel utilitas vel necessitas sic utique gubernetur, si a vobis instructi rerum gerendarum consilium limare possimus. Quoniam tamen video facultatem veniendi ad vos nondum esse et jam aestatem coepisse, quod tempus infirmitatibus assiduis et gravibus infestatur [a 1Kb] , occurrendum puto fratribus nostris, ut qui libellos a martyribus acceperunt, et praerogativa eorum apud Deum adjuvari possunt, si incommodo aliquo et infirmitatis periculo occupati fuerint, non expectata praesentia nostra, apud presbyterum quemcumque praesentem, vel, si presbyter repertus non fuerit, et urgere exitus coeperit, apud diaconum quoque exomologesin facere delicti sui possint, ut manu eis in [Col. 0259B] poenitentiam imposita veniant ad Dominum cum pace quam dari martyres litteris ad nos factis desideraverunt.

II. Caeteram quoque partem [b 1Kb] plebis quae lapsa est praesentia vestra fovete, et, ut a fide et misericordia Domini non deficiant vestro solatio focillate. Neque enim deserentur ab ope et auxilio Domini hi qui mites et humiles et poenitentiam vere agentes in bonis operibus perseveraverint [c 1Kb] , quominus illis quoque divino remedio consulatur. Audientibus etiam, si qui fuerint periculo praeventi et in exitu constituti, vigilantia vestra non desit, implorantibus divinam gratiam misericordia Domini non denegetur. Opto vos, fratres charissimi, semper bene valere et nostri meminisse. Fraternitatem universam meo nomine salutate, et [Col. 0259C] ut nostri meminerit admonete [d 1Kb] et rogate. Valete.



[1Kb] EPISTOLA XIII.
(Erasm., III, 18; Pamel., XIV; Rigalt., Baluz., Paris., XIII; Oxon., Lips., XIX.)
AD CLERUM, DE HIS QUI AD PACEM FESTINANT.
[Col. 0260A]

ARGUMENTUM.---Ad pacem per poenitentiam veniendum: illa autem agitur servando mandata. Infirmitate pressi, si martyrum suffragiis subleventur, ad pacem admitti possunt: caeteri usque ad pacem Ecclesiae factam detinendi.

[1Kb] I. Cyprianus presbyteris et diaconibus fratribus salutem. Legi litteras vestras, fratres charissimi, quibus scripsistis salubre consilium vestrum non deesse fratribus nostris, ut, temeraria festinatione deposita, religiosam [Col. 0260B] patientiam Deo praebeant, ut, cum in unum per ejus misericordiam venerimus, 23 de omnibus speciebus secundum ecclesiasticam disciplinam tractare possimus, maxime cum scriptum sit: Memento unde cecideris, et age poenitentiam (Apocal. II, 5). Poenitentiam autem ille agit qui, divini praecepti memor, mitis [e 1Kb] et patiens et sacerdotibus Dei obtemperans, obsequiis suis et operibus justis Dominum promeretur.

[3Kb] II. Quoniam tamen significatis quosdam immoderatos esse et communicationem accipiendam festinanter urgere, et desiderastis in hac re formam a me vobis dari, satis plene scripsisse me ad hanc rem proximis litteris ad vos factis credo, ut qui libellum a martyribus acceperunt, et auxilio eorum adjuvari [Col. 0260C] apud Dominum in delictis suis possunt, si premi infirmitate aliqua et periculo coeperint, exomologesi [Col. 0261A] facta et manu eis a vobis in poenitentiam imposita, cum pace a martyribus sibi promissa ad Dominum remittantur. Caeteri vero qui, nullo libello a martyribus accepto, invidiam faciunt, quoniam non paucorum, nec ecclesiae unius aut unius provinciae, sed totius orbis haec causa est, expectent de Domini protectione Ecclesiae ipsius publicam pacem. Hoc enim et verecundiae et disciplinae et vitae ipsi omnium nostrum convenit, ut praepositi cum clero convenientes, praesente etiam stantium plebe [a 1Kb] , quibus et ipsis pro fide et timore suo honor habendus est, disponere omnia consilii communis religione possimus. Caeterum, quam irreligiosum est et ipsis quoque festinantibus perniciosum, ut, cum extorres et patria pulsi ac bonis suis omnibus spoliati, nondum ad Ecclesiam [Col. 0261B] redierint, quidam de lapsis confessores ipsos praevenire et ante eos ad Ecclesiam [b 1Kb] introire festinent! Qui si nimium properant, habent in sua potestate quod postulant, tempore ipso sibi plus quam postulant largiente. Acies adhuc geritur, et agon quotidie celebratur. Si commissi vere et firmiter poenitet et fidei calor praevalet [c 1Kb] , qui differri non potest, potest coronari. Opto vos, fratres charissimi, semper bene valere et nostri meminisse. Fraternitatem universam meo nomine salutate, et ut nostri memores sint admonete. Valete.



[1Kb] EPISTOLA XIV.
(Erasm., III, 5. Pamel., XV; Rigalt., Baluz., Pariss., XIV; Oxon., Lips., XX.)
AD PRESBYTEROS ET DIACONOS ROMAE CONSISTENTES.
[Col. 0261C]

[Col. 0262A] ARGUMENTUM.---Secessus sui et eorum quae in illo gessit, rationem reddit, missis Romam in sui purgationem, quas ad suos scripserat, epistolarum exemplis, imo iisdem quibus illic verbis utitur. Cf. Ep. XXII, ad Cler. Rom.

[1Kb] I. Cyprianus presbyteris et diaconibus Romae consistentibus fratribus salutem. Quoniam comperi, fratres charissimi, minus simpliciter et minus fideliter vobis renuntiari quae hic a nobis et gesta sunt et geruntur, necessarium duxi has ad vos litteras facere, quibus vobis actus nostri et disciplinae et diligentiae ratio redderetur. Nam, sicut Domini mandata instruunt, orto statim turbationis impetu primo, cum me clamore violento frequenter populus flagitasset, non tam meam salutem quam quietem fratrum publicam [Col. 0262B] cogitans, interim secessi, ne per inverecundam [d 1Kb] praesentiam nostram, seditio quae coeperat, plus provocaretur. Absens tamen corpore, nec spiritu [e 1Kb] nec actu nec monitis meis defui quominus secundum Domini praecepta, fratribus nostris in quibus possem mea mediocritate [f 1Kb] consulerem.

[2Kb] II. Et quid egerim loquuntur vobis epistolae pro temporibus emissae numero tredecim, 24 quas ad vos transmisi; in quibus nec clero consilium, nec confessoribus exhortatio, nec extorribus, quando oportuit, objurgatio, nec universae fraternitati ad deprecandam Dei misericordiam allocutio et persuasio nostra defuit, quantum, secundum legem fidei et timorem Dei, Domino suggerente, nostra mediocritas potuit eniti. [Col. 0262C] Posteaquam vero et tormenta venerunt, sive jam tortis [Col. 0263A] fratribus nostris, sive adhuc ut torquerentur inclusis, ad corroborandos et confortandos [a 1Kb] eos noster sermo penetravit. Item, cum comperissem eos qui sacrilegis contactibus manus suas atque ora maculassent, vel nefandis libellis nihilominus conscientiam polluissent, exambire ad martyres passim, confessores quoque importuna et gratiosa deprecatione corrumpere, ut sine ullo discrimine atque examine singulorum darentur quotidie libellorum millia contra Evangelii legem, litteras feci quibus martyres et confessores consilio meo quantum possem ad Dominica praecepta revocarem. Item presbyteris et diaconibus non defuit sacerdotii vigor, ut quidam, minus disciplinae memores et temeraria festinatione praecipites, qui cum lapsis communicare jam coeperant, comprimerentur, [Col. 0263B] intercedentibus nobis. Plebi quoque ipsi quantum potuimus animum composuimus, et ut ecclesiastica disciplina servaretur [b 1Kb] instruximus.

[1Kb] III. Postmodum vero, cum quidam de lapsis, sive sua sponte, sive aliquo incitatore, audaci flagitatione proruerent [c 1Kb] ut pacem sibi a martyribus et confessoribus promissam extorquere violento impetu niterentur, de hoc etiam bis ad clerum litteras feci et legi eis mandavi, ut ad illorum violentiam interim quoquo genere mitigandam, si qui libello a martyribus accepto de saeculo excederent, exomologesi facta et manu eis in poenitentiam imposita, cum pace sibi a martyribus promissa ad Dominum remitterentur. Nec in hoc legem dedi, aut me auctorem temere constitui. Sed, cum videretur et honor martyribus habendus [Col. 0263C] et eorum qui omnia turbare cupiebant impetus comprimendus, et praeterea vestra scripta legissem quae huc ad clerum nostrum per Crementium [d 1Kb] hypodiaconum nuper feceratis, ut iis qui post lapsum infirmitate apprehensi essent, et poenitentes communicationem desiderarent, subveniretur, standum putavi [Col. 0264A] et cum vestra sententia, ne actus noster, qui adunatus esse et consentire circa omnia debet, in aliquo discreparet. Plane caeterorum causas, quamvis libello a martyribus accepto, differri mandavi et in nostram praesentiam reservari, ut, cum, pace a Domino nobis data, plures praepositi convenire in unum coeperimus, communicato etiam vobiscum consilio, disponere singula et reformare possimus. Opto vos, fratres charissimi, semper bene valere.



EPISTOLA XV.
(Erasm., II. 4. Pamel., XVI. Rig., Baluz., Paris., XV. Oxon., Lips. XXXVII.)
AD MOYSEN ET MAXIMUM ET CAETEROS CONFESSORES.

[Col. 0264B] ARGUMENTUM hujus Epistolae habes infra, Epistola XXXI, ubi Clerus Romanus: »In quo loco, inquiunt, maximas tibi atque uberes gratias referre debemus et reddimus, quod illorum carceris tenebras litteris illuminasti; quod ad illos venisti, quomodo introire potuisti; quod illorum animos sua fide et confessione robustos tuis allocutionibus litterisque recreasti; quod, felicitates eorum condignis laudibus prosecutus, accendisti ad multo ardentiorem coelestis gloriae cupiditatem; quod pronos impulisti; quod, ut credimus et optamus, victores futuros viribus tui sermonis animasti; ut, quamquam hoc totum de fide confitentium et divina indulgentia venire videatur, tamen in martyrio suo tibi ex aliquo debitores facti esse videantur.«

[Col. 0264C] [4Kb] I. Cyprianus Moysi et Maximo presbyteris et caeteris confessoribus fratribus salutem. Et cunctos vos pariter et singulos repraesentavit affectibus nostris, fratres charissimi, Celerinus adveniens, et fidei ac virtutis vestrae comes, et gloriosis congressionibus [e 1Kb] [Col. 0265A] Dei miles. Universos vos illo veniente 25 conspeximus; et cum charitatem [a 1Kb] circa me vestram dulciter ac saepe loqueretur, in ejus sermonibus vos audiebamus. Satis ac plurimum gaudeo quando a vobis per tales talia perferuntur. Vobiscum illic in carcere quodam modo et nos sumus, divinae dignationis ornamenta vobiscum sentire nos credimus, qui sic vestris cordibus adhaeremus [b 1Kb] . Honori nos vestro charitas vestra [c 1Kb] individua connectit, separari [d 1Kb] dilectionem spiritus non sinit. Vos illic confessio, me [e 1Kb] affectio includit. Et nos quidem vestri diebus ac noctibus memores, et quando in sacrificiis precem cum pluribus facimus, et cum in secessu privatis precibus oramus, coronis ac laudibus vestris plenam a Domino faventiam [f 1Kb] postulamus. Sed ad reddendam vobis vicem [Col. 0265B] minor est nostra mediocritas. Plus vos datis quando nostri in oratione meministis, qui spirantes [g 1Kb] jam sola coelestia et tantum divina meditantes, ad fastigia celsiora mora ipsa passionis ascenditis, longoque temporum ductu glorias vestras non trahitis [h 1Kb] , sed augetis. Beatum facit prima et una confessio. Vos toties confitemini quoties, rogati ut de carcere recedatis, carcerem fide et virtute praeelegitis. Tot vestrae laudes quot dies; quot mensium curricula, tot incrementa meritorum. Semel vincit qui statim [Col. 0266A] paritur: at qui manens [i 1Kb] semper in poenis congreditur cum dolore nec vincitur, quotidie coronatur.

[3Kb] II. Eant nunc magistratus et consules sive proconsules, annuae dignitatis insignibus et duodecim fascibus glorientur. Ecce dignitas coelestis in vobis honoris annui claritate signata est, et jam revertentis anni volubilem circulum victricis gloriae diuturnitate transgressa est. illuminabat mundum sol oriens et luna decurrens: sed vobis idem qui solem fecit et lunam, majus in carcere lumen fuit; et in corde ac mentibus vestris Christi claritudo resplendens, horribiles caeteris atque funestas poenalis loci tenebras aeterna illa et candida luce radiavit. Per vicissitudines mensium transmeavit hibernum: sed et vos [Col. 0266B] inclusi tempora hiemis persecutionis hieme pensabatis [j 1Kb] . Successit hiemi verna temperies rosis faeta et floribus coronata: sed vobis rosae et flores de paradisi deliciis aderant, et caput vestrum serta coelestia coronabant. Aestas ecce messium fertilitate foecunda est, et area frugibus plena est: sed vos, qui gloriam seminastis, frugem gloriae metistis, atque, in Domini area constituti, exuri paleas inextinguibili igne conspicitis [k 1Kb] ; ipsi, ut tritici grana purgata et frumenta pretiosa, jam purgati et conditi, hospitium [Col. 0267A] carceris horreum computatis. Nec deest autumno ad munera fungenda temporis [a 1Kb] gratia spiritalis. Vindemia foris premitur, et profutura poculis in torcularibus uva calcatur. Vos de Domini vinea pingues racemi, et jam maturis fructibus botri, pressurae saecularis infestatione calcati, torcular vestrum carcere torquente sentitis, et vini vice sanguinem funditis; ad passionis tolerantiam fortes, martyrii poculum libenter hauritis. Sic apud servos Dei annus evolvitur; sic spiritalibus meritis et coelestibus praemiis temporum vicissitudo celebratur.

[2Kb] III. Beati satis qui, ex vobis per haec gloriarum vestigia commeantes, jam de saeculo recesserunt, confectoque itinere virtutis ac fidei, ad complexum et osculum Domini, Domino ipso gaudente, venerunt. [Col. 0267B] Sed et vestra non minor gloria, qui adhuc in certamine constituti et comitum glorias [b 1Kb] secuturi, pugnam diu geritis, immotaque et inconcussa fide stabiles quotidie spectaculum Deo vestris virtutibus exhibetis. Quo longior vestra pugna [c 1Kb] , hoc corona 26 sublimior. Agon unus, sed multiplici praeliorum numerositate congestus. Famem vincitis et sitim spernitis, et squalorem carceris ac receptaculi poenalis horrorem roboris vigore calcatis. Poena illic subigitur, cruciatus obteritur, nec mors metuitur, sed optatur; quae scilicet immortalitatis praemio vincitur, ut vitae aeternitate qui vicerit coronetur [d 1Kb] . Qui nunc in vobis animus, quam sublime, quam capax pectus, ubi talia et tanta volvuntur, ubi non nisi Dei [Col. 0268A] praecepta et Christi praemia cogitantur! Voluntas est illic tantum Dei; et in carne adhuc licet vobis positis, vita jam vivitur non praesentis saeculi, sed futuri.

[2Kb] IV. Nunc est, fratres charissimi, ut memores mei sitis, ut inter magnas atque divinas cogitationes vestras nos quoque animo ac mente volvatis, simque in precibus et orationibus vestris cum vox illa, purificatione confessionis illustris et jugi honoris sui tenore laudabilis, ad Dei aures penetrat, et aperto sibi coelo, de his subacti mundi partibus ad superna transmissa, impetrat de Domini bonitate quod postulat. Quid enim petitis de indulgentia Domini quod non impetrare mereamini, qui sic Domini mandata servastis qui evangelicam disciplinam sincero fidei vigore tenuistis, qui incorrupto honore virtutis cum praeceptis [Col. 0268B] Domini et cum Apostolis ejus fortiter stantes, nutantem multorum fidem martyrii vestri veritate solidastis? Vere Evangelii testes et vere martyres Christi, radicibus ejus innixi, super petram robusta mole [e 1Kb] fundati, disciplinam cum virtute junxistis, ad timorem Dei caeteros provocastis, martyria vestra exempla fecistis. Opto vos, fortissimi ac beatissimi fratres, semper bene valere et nostri meminisse.





[5Kb] EPISTOLA XVI.
(Pamel., XVII. Rigalt., Baluz., Paris., XVI. Oxon., Lips. XXIII.)
CONFESSORUM AD CYPRIANUM.

ARGUMENTUM.---Libellus martyrum nomine a Luciano scriptus.

Universi confessores Cypriano Papae salutem. [Col. 0269A] Scias nos universis de quibus apud te [a 1Kb] ratio constiterit quid post commissum egerint, dedisse pacem, et hanc formam per te et aliis episcopis innotescere voluimus. Optamus te cum sanctis martyribus pacem habere. Praesente de clero et exorcista et lectore, Lucianus scripsit.



[2Kb] EPISTOLA XVII.
(Erasm., III, 19. Pamel., XXIII. Rigalt., Baluz., Paris., XVII. Oxon., Lips., XXVI.)
AD PRESBYTEROS ET DIACONOS, DE PRAECEDENTI ET DUABUS SEQUENTIBUS EPISTOLIS.

ARGUMENTUM.---Nulla ratio habenda libellorum martyrum, ante pacem Ecclesiae redditam.

[Col. 0269B] Cyprianus presbyteris et diaconibus fratribus salutem. Dominus loquitur et dicit: Super quem respiciam, nisi super humilem et quietum, et trementem [Col. 0270A] sermones meos (Isa. LXVI, 2)? Hoc cum debeamus omnes esse [b 1Kb] , tum modo [c 1Kb] hujusmodi illi esse debent quibus laborandum est ut, post gravem lapsum, vera poenitentia et humilitate tota promereri Dominum possint. Legi autem et universorum confessorum litteras, quas voluerunt per me collegis omnibus 27 innotescere et ad eos pacem a se datam pervenire de quibus apud nos ratio constiterit quid post commissum egerint. Quae res cum omnium nostrum consilium et sententiam exspectet [d 1Kb] , praejudicare ego et soli mihi rem communem vindicare non audeo. Et ideo instetur interim epistolis quas ad vos proxime feceram, quarum exemplum collegis quoque multis jam misi; qui rescripserunt [e 1Kb] placere sibi quod statuimus, nec ab eo recedendum esse donec, pace nobis a Domino reddita, in unum convenire et singulorum [Col. 0270B] causas examinare possimus. Sed et quid mihi Caldonius collega meus scripserit quidque ego ei rescripserim ut sciretis, utriusque epistolae exemplum litteris [Col. 0271A] meis junxi. Quod totum peto fratribus nostris legatis, ut magis ac magis ad patientiam componantur, nec delicto proprio adjiciant adhuc aliud delictum, dum nec nobis nec Evangelio volunt servire, nec secundum universorum confessorum litteras causas suas examinari permittunt. Opto vos, fratres charissimi, semper bene valere et nostri meminisse. Fraternitatem universam salutate. Valete.




[6Kb]
EPISTOLA XVIII.
(Pamel., XIX. Rigalt., Baluz., Paris., XVIII. Oxon., Lips. XXIV.)
CALDONII AD CYPRIANUM.

ARGUMENTUM.---Cum lapsorum quidam, nova urgente [Col. 0271B] persecutione, Christum confessi essent atque [Col. 0272A] adeo antequam in exsilium proficiscerentur, pacem peterent, consulit Cyprianum Caldonius an pax illis danda foret.

Cypriano et compresbyteris Carthagini consistentibus Caldonius salutem. Necessitas temporum facit ut non temere pacem demus. Sed oportebat vobis scribere, quoniam ii qui, posteaquam sacrificaverunt, iterato tenti, extorres sunt facti. Videntur ergo mihi abluisse prius delictum dum possessiones et domos dimittunt, et poenitentiam agentes Christum sequuntur. Ergo Felix, qui presbyterium subministrabat sub Decimo, proximus mihi vinculis (plenius cognovi eumdem Felicem), Victoria [a 1Kb] conjunx ejus [b 1Kb] et Lucius fideles extorres facti reliquerunt possessiones, quas nunc fiscus tenet. Sed [Col. 0272B] et mulier nomine Bona, quae tracta est a marito [Col. 0273A] ad sacrificandum, quae conscientia non commissi, sed quia tenentes [a 1Kb] manus ejus ipsi sacrificaverunt, coepit [b 1Kb] dicere contra, Non feci, vos fecistis; sic et ipsa extorris facta est. Cum ergo [c 1Kb] universi pacem peterent dicentes: Recuperavimus fidem quam amiseramus, poenitentiam agentes, et Christum publice sumus confessi; quamvis mihi videantur debere pacem accipere, tamen ad consilium vestrum eos dimisi, ne videar aliquid temere praesumere. Si quid ergo ex communi consilio placuerit, scribite mihi. Salutate nostros. Vos nostri. Opto vos, fratres charissimi, semper bene valere.



[1Kb] 28 EPISTOLA XIX.
(Erasm., III, 20. Pamel., XX. Rigalt., Baluz., Paris., XIX. Oxon., Lips., XXV.)
RESPONDET CALDONIO.
[Col. 0273B]

ARGUMENTUM.---Nihil peculiare agit hac epistola Cyprianus, quam quod Caldonii sententiae accedit, iis nempe lapsis pacem negandam non esse, qui vera poenitentia et Christi nominis confessione illam meruerint, atque adeo sibi reddiderint.

Cyprianus Caldonio fratri salutem. Accepimus litteras tuas, frater charissime, satis sobrias et integritatis ac fidei plenas. Nec miramur si, exercitatus et in Scripturis Dominicis peritus, caute omnia et consulte geras. Recte autem sensisti circa impertiendam fratribus nostris pacem, quam sibi ipsi vera poenitentia et Dominicae confessionis gloria reddiderunt, [Col. 0273C] sermonibus suis justificati, quibus se ante damnaverant. Cum ergo abluerint omne delictum, et maculam pristinam assistente sibi Domino potiore [Col. 0274A] virtute deleverint, jacere ultra sub diabolo quasi prostrati non debent qui extorres facti et bonis suis omnibus spoliati, erexerunt se et cum Christo stare coeperunt. Atque utinam sic et caeteri post lapsum poenitentes in statum pristinum reformentur! quos nunc urgentes et pacem temere atque importune extorquentes quomodo disposuerimus ut scires, librum tibi cum epistolis numero quinque misi, quas ad clerum et ad plebem et ad martyres quoque et confessores feci; quae epistolae jam plurimis collegis nostris missae placuerunt, et rescripserunt se quoque nobiscum in eodem consilio secundum catholicam fidem stare. Quod ipsum etiam tu ad collegas nostros quos potueris transmitte [d 1Kb] , ut apud omnes unus actus et una consensio, secundum Domini praecepta, [Col. 0274B] teneatur. Opto te, frater charissime, semper bene valere.





[1Kb] EPISTOLA XX.
(Pamel., XXI. Rigalt, Baluz., Paris., XX. Oxon., Lips., XXI.)
CELERINI AD LUCIANUM.

ARGUMENTUM.---Celerinus pro sororibus suis Romae lapsis, pacem a confessoribus Carthaginiensibus petit.

[3Kb] I. Celerinus Luciano salutem. Haec cum tibi scriberem, domine frater, gaudens et tristis eram: gaudens eo quod audierim te pro nomine Domini nostri Jesu Christi salvatoris nostri tantum et illius nomen penes magistratus hujus mundi confessum, tristis autem in eo quod ab eo ex quo te deduxi, numquam [Col. 0274C] litteras tuas accipere potui. Et nunc modo duplex mihi tristitia incubuit, quod, cum Montanum fratrem nostrum communem abs te de carcere ad me esse [Col. 0275A] venturum sciebas, de salute tua vel quid penes te agatur mihi non significaveris. Sed hoc solet [a 1Kb] contingere servis Dei, maxime eis qui in confessione Christi sunt constituti. Scio enim quoniam unusquisque jam quae sunt saeculi non attendit, quoniam coronam coelestem sperat. Ego enim dixi fortasse oblitum te esse mihi scribere. Nam, ut tibi quoque de infimo tuus vel frater dicar, si fuero [b 1Kb] dignus Celerinus audire, tamen cum essem et ego in tam florida confessione, fratres meos vetustissimos memorabam, et eos litteris meis memoravi charitatem pristinam eorum penes me meosque nunc esse. Peto tamen, charissime, a Domino ut, si ante cruore illo sancto laveris, si prius passus fueris pro nomine Domini nostri Jesu Christi quam litterae meae te in [Col. 0275B] hoc mundo apprehendant, 29 vel nunc si apprehenderint, mihi ad haec rescribas. Sic coronet te [c 1Kb] cujus nomen confessus es. Credo enim quoniam, etsi in hoc mundo nos non viderimus, in futuro tamen nos coram Christo [d 1Kb] complectemur. Pete ut sim [e 1Kb] dignus et ego coronari cum numero vestro.

[Col. 0276A] [2Kb] II. In magna tamen tribulatione me constitutum scias [f 1Kb] , et, ac si sis mecum praesens, sic charitatis pristinae reminiscor die ac nocte. Deus solus scit. Et ideo peto ut annuas desiderio meo et mecum doleas in morte sororis meae, quae cecidit in hac vastatione a Christo. Sacrificavit enim et exacerbavit Dominum nostrum. Quod nobis manifestum videtur. Pro cujus factis ego in hac die laetitiae Paschae flens die ac nocte, in cilicio et cinere lacrymabundus dies [g 1Kb] exegi et exigo usque in hodiernum, donec auxilium Domini nostri Jesu Christi [subveniat] et pietas per te vel per eos dominos meos qui coronati fuerint, a quibus postulaturus es ut veniam habeant nefanda naufragia [h 1Kb] . Memoratus sum enim [i 1Kb] charitatis tuae pristinae, quod cum omnibus doleas [Col. 0276B] pro sororibus nostris, quas et tu bene nosti, id est Numeria et Candida; pro quarum peccato, quia nos fratres habent, debemus excubare. Credo enim Christum secundum earum poenitentiam et opera, quae penes collegas nostros fecerunt extorres, qui a vobis venerunt, a quibus ipsis de operibus eorum [Col. 0277A] audies, jam Christum eis, vobis martyribus suis petentibus, indulturum.

[13Kb] III. Audivi enim te floridiorum ministerium [a 1Kb] percepisse. O te felicem, suscipere [b 1Kb] vota tua quae semper desiderasti vel in terra dormiens! Optasti pro nomine illius in carcerem mitti; quod nunc tibi contigit, sicut scriptum est: Det tibi Dominus secundum cor tuum (Psal. XIX, 5). Et nunc super ipsos factus antistes Dei recognovit idem minister [c 1Kb] . Rogo itaque, domine, et peto per Dominum nostrum Jesum Christum ut caeteris collegis tuis, fratribus tuis, meis dominis referas, et ab eis petas ut quicumque prior vestrum coronatus fuerit, istis sororibus nostris Numeriae et Candidae tale peccatum remittant. Nam hanc ipsam Etecusam semper appellavi, testis [Col. 0277B] est nobis Deus, quia pro se dona numeravit ne [Col. 0278A] sacrificaret; sed tantum ascendisse videtur usque ad Tria Fata [d 1Kb] , et inde descendisse. Hanc [e 1Kb] ergo non sacrificasse ego scio. Quarum jam causa audita, praeceperunt eas praepositi tantisper sic esse donec episcopus constituatur. Sed quatenus per vestras sanctas orationes [f 1Kb] et petitiones, in quas nos [g 1Kb] fidimus, quoniam estis amici sed et testes Christi, quod [h 1Kb] omnia indulgeatis.

[2Kb] IV. Peto ergo, domine charissime Luciane, memor sis mei, et petitioni meae annuas. Sic Christus coronam illam sanctam, quam tibi non tantum in confessione sed et in sanctimonio tradidit in qua semper cucurristi, exemplum sanctorum semper et testis fuisti, ut omnibus dominis meis, fratribus tuis confessoribus, referas de hoc facto, ut a vobis auxilium [Col. 0278B] recipiant. Nam hoc, domine frater, scire debes, me [Col. 0279A] non solum hoc pro eis petere, sed et Statium et Severianum et omnes confessores qui inde huc a vobis venerunt, ad quos ipsae in portum descenderunt, et in urbem levaverunt, quod sexaginta quinque ministraverunt et usque in hodiernum in omnibus foverunt. Sunt enim penes illas omnes. Plus autem gravare cor illud sanctum tuum non debui, cum sciam te prona voluntate operari. Salutant te Macharius cum sororibus suis Cornelia et Emerita, quae laetantur de confessione tua florida, sed et omnium fratrum, et Saturninus, qui et ipse luctatus est cum diabolo, qui et Christi nomen est fortiter confessus [a 1Kb] , qui et ibi in poena ungularum 30 fortiter est confessus, qui et hoc nimis rogat et petit. Salutant te fratres tui Calphurnius et Maria et omnes sancti fratres. Nam et hoc scire [Col. 0279B] debes, me et dominis meis fratribus tuis [litteras] scripsisse, quas peto illis eas legere digneris.





[1Kb] EPISTOLA XXI.
(Pamel., XXII. Rig., Baluz., Paris., XXI. Oxon., Lips., XXII.)
LUCIANUS RESPONDET CELERINO.

ARGUMENTUM.---Lucianus Celerini petitioni annuit.

[2Kb] I. Lucianus Celerino domino, si dignus fuero vocari, collega in Christo salutem. Accepi litteras tuas, domine frater dilectissime in quibus me tantum gravasti, ut propter tuam gravationem [b 1Kb] tanto gaudio pene exciderim, ut litteras quas [c 1Kb] et ego optabam [Col. 0280A] post tantum temporis legere, in quibus mei dignatus es memorare [d 1Kb] , beneficio tantae tuae humilitatis legere exultaverim, qui scribens mihi diceres [e 1Kb] . Si dignus fuero frater nominarii tuus, hominis qui apud pusilliores nomen Dei cum timore confessus sum. Nam tu, Deo volente, ipsum anguem majorem metatorem [f 1Kb] antichristi, non tantum confessus deterruisti vocibus illis et verbis deificis quibus scio quasi amatores fidei et zelotypi disciplinae Christi in qua te novi vivacitate versari te gaudeo, vicisti. Nunc, charissime, jam inter martyres deputande [g 1Kb] , voluisti nos litteris tuis gravare, in quibus significasti de sororibus nostris; pro quibus utinam fieri posset ut sine tanto scelere commisso memoriam faceremus! Non profecto tantis lacrymis incumberemus [Col. 0280B] ut nunc.

[2Kb] II. Scire debuisti quid circa nos actum sit. Cum benedictus martyr Paulus adhuc in corpore esset, vocavit me, et dixit mihi: Luciane, coram Christo tibi dico ut, si quis post arcessitionem meam abs te pacem petierit, da [h 1Kb] in nomine meo; sed et omnes quos Dominus in tanta tribulatione arcessire dignatus est, universi litteras ex compacto universis pacem dimisimus. Vides ergo, frater, quoniam partim ejus quod mihi Paulus praecepit quam universis quod censuimus, ex quibus eramus in hac tribulatione, cum jussi sumus [i 1Kb] secundum praeceptum imperatoris fame et siti necari, et reclusi sumus in duabus cellis, [Col. 0281A] ita ut nos afficerent fame et siti. Sed et ignis ab opere pressurae nostrae tam intolerabilis erat [a 1Kb] quam nemo portare posset. Sed nunc ipsam claritatem sumus consecuti. Et ideo, frater charissime, saluta Numeriam et Candidam, quae secundum Pauli praeceptum et caeterorum martyrum, quorum nomina subjicio, Bassi in pejerario, Mappalici in quaestione, Fortunionis in carcere, Pauli a quaestione, Fortunatae, Victorini, Victoris, Herennii, Credulae, Herenae, Donati, Firmi, Venusti, Fructi, Juliae, Martialis et Aristonis, qui Deo volente in carcere fame necati sunt, quorum et nos socios futuros intra dies audietis. Jam enim ex quo [b 1Kb] iterato reclusi sumus sunt dies octo in die quo tibi litteras scripsi. Nam et ante dies octo per dies quinque medios modicum panis [Col. 0281B] accepimus et aquam ad mensuram. Et ideo, frater, peto ut, sicut hic cum Dominus coeperit ipsi Ecclesiae pacem dare, secundum praeceptum Pauli et nostrum tractatum, exposita causa apud episcopum et facta exomologesi, habeant pacem, non tantum hae, sed et quas scis ad animum nostrum pertinere.

[2Kb] III. Salutant vos collegae mei universi, 31 Vos, salutate confessores Domini qui ibi vobiscum sunt, quorum nomina significasti; inter quos et Saturninus cum comitibus suis, sed et collega meus, et Maris, Collecta et Emerita, Calphurnius et Maria, Sabina, Spesina, et sorores, Januaria, Dativa, Donata. Salutamus cum suis Saturum, Bassianum, et universum [Col. 0282A] clerum, Uranium, Alexium, Quintianum, Colonicam, et universos quorum nomina non scripsi, quia jam lassus eram. Ideo ignoscere debent. Opto vos bene valere, Alexium et Getulicum et argentarios et sorores. Salutant vos sorores meae Januaria et Sophia, quas vobis commendo.



[1Kb] EPISTOLA XXII.
(Pamel., XXIII. Rigalt., Baluz., Paris., XXII. Oxon., Lips., XXVII.)
AD CLERUM ROMAE CONSISTENTEM, DE MULTIS CONFESSORIBUS ET DE LUCIANI INVERECUNDIA ET CELERINI CONFESSORIS MODESTIA.

ARGUMENTUM.---His litteris Cyprianus Clerum Romanum certiorem reddit de seditiosa lapsorum postulatione, ut ad pacem restituerentur et de inverecundia [Col. 0282B] Luciani. Quae quo melius intelligantur, litteras tum suas, tum Celerini et Luciani transmittendas curat Cyprianus.

[7Kb] I. Cyprianus presbyteris et diaconibus Romae consistentibus fratribus salutem. Post factas ad vos litteras, fratres charissimi, quibus actus noster expositus et disciplinae ac diligentiae quantulacumque ratio declarata est, aliud accessit quod nec ipsum latere vos debuit. Nam frater noster Lucianus, et ipse unus de confessoribus, fide quidem calidus et virtute robustus, sed minus [c 1Kb] Dominica lectione fundatus, quaedam conatus est, imperiti jampridem se vulgi auctorem [d 1Kb] [Col. 0283A] constituens, ut manu ejus scripti libelli gregatim multis nomine Pauli darentur, cum Mappalicus martyr cautus et verecundus, legis ac disciplinae memor, nullas contra Evangelium litteras fecerit, sed tantum domestica pietate commotus matri suae, quae lapsa fuerat [a 1Kb] , mandaverit pacem dari; Saturninus quoque post tormenta adhuc in carcere constitutus nullas ejusmodi litteras emiserit. Lucianus vero, non tantum Paulo adhuc in carcere posito nomine illius libellos manu sua scriptos passim dedit, sed et post ejus excessum eadem facere sub ejus nomine perseveravit dicens hoc sibi ab illo mandatum [b 1Kb] , ne sciens domino magis quam conservo obtemperandum. [Col. 0284A] Aurelii quoque adolescentis tormenta perpessi nomine libelli multi dati sunt ejusdem Luciani manu scripti, quod litteras ille non nosset.

[1Kb] II. Cui rei ut aliquatenus posset obsisti, litteras ad eos feci, quas ad vos sub epistola priore transmisi, quibus petere et suadere non destiti ut dominicae legis et Evangelii ratio teneretur. Postquam vero ad eos litteras misi, ut quasi moderatius aliquid et temperantius fieret, universorum confessorum nomine [c 1Kb] , idem Lucianus epistolam scripsit, qua pene omne vinculum fidei et timor Dei et mandatum Domini et Evangelii sanctitas et firmitas solveretur. Scripsit enim omnium nomine universis eos pacem dedisse et hanc formam [Col. 0285A] per me aliis episcopis innotescere velle, cujus epistolae exemplum ad vos transmisi. Additum est plane, de quibus ratio constiterit quid post commissum egerint. Quae res majorem nobis conflat invidiam, ut nos cum singulorum causas audire et excutere coeperimus, videamur multis negare quod se nunc omnes jactant a martyribus et confessoribus accepisse.

[9Kb] III. Denique hujus seditionis origo jam coepit. Namque [a 1Kb] in provincia nostra per aliquot civitates in praepositos impetus per multitudinem [b 1Kb] 32 factus est, et pacem, quam semel [c 1Kb] cuncti a martyribus et confessoribus datam clamitabant, confestim sibi repraesentari coegerunt, territis et subactis praepositis suis, qui ad resistendum minus virtute animi et robore fidei praevalebant. Apud nos etiam quidam turbulenti, [Col. 0285B] qui vix a nobis in praeteritum regebantur et in nostram praesentiam [d 1Kb] differebantur, per hanc epistolam velut quibusdam facibus accensi, plus exardescere et pacem sibi datam extorquere coeperunt. De quibus quales ad clerum nostrum litteras fecerim, exemplum vobis misi. Sed et quid mihi Caldonius collega pro integritate et fide sua scripserit, quidque ego ei rescripserim, utrumque ad vos legendum transmisi. Exempla quoque epistolae Celerini boni et robusti confessoris, quam ad Lucianum eumdem confessorem scripserit, item quid Lucianus ei rescripserit, misi vobis, ut sciretis et laborem circa [e 1Kb] omnia et diligentiam nostram, et veritatem ipsam [f 1Kb] disceretis, Celerinus confessor quam sit moderatus et cautus, et humilitate ac timore sectae nostrae verecundus, Lucianus [Col. 0285C] vero circa intelligentiam Dominicae lectionis, ut dixi, minus peritus [g 1Kb] , et circa invidiam verecundiae nostrae relinquendam facilitate sua molestus. Nam, cum Dominus dixerit in nomine Patris et Filii et Spiritus sancti gentes tingui (Matth. XXVIII, 19) et in Baptismo praeterita peccata dimitti (Joan. III, 5), hic, praecepti et legis ignarus, mandat pacem dari et [Col. 0286A] peccata dimitti in Pauli nomine, et hoc sibi dicit ab illo esse mandatum, sicut in litteris ejusdem Luciani ad Celerinum factis animadvertetis: quibus minime [h 1Kb] consideravit quod non martyres Evangelium faciant, sed per Evangelium martyres fiant; quando et Paulus apostolus, quem Dominus vas electionis suae dixit (Act. IX, 15), posuerit in Epistola sua dicens: Miror quod sic tam cito demutamini ab eo qui vos vocavit in gratiam, ad aliud evangelium; quod non est aliud: nisi si sunt aliqui qui vos turbant et volunt convertere Evangelium Christi. Sed, licet nos aut Angelus de coelo aliter adnuntiet praeterquam quod [i 1Kb] adnuntiavimus vobis, anathema sit: sicut praediximus, et nunc iterum dico, si quis vobis adnuntiaverit praeterquam quod accepistis, anathema sit (Gal. I, 6, 8).

[Col. 0286B] [1Kb] IV. Opportune vero supervenerunt litterae vestrae, quas accepi, ad clerum factas, item quas beati confessores Moyses et Maximus, Nicostratus et caeteri Saturnino et Aurelio et caeteris miserunt, in quibus Evangelii plenus vigor et disciplina robusta legis Dominicae continentur. Laborantes hic nos et contra invidiae impetum totis fidei viribus resistentes multum sermo vester adjuvit ut divinitus compendium fieret, et priusquam venirent ad vos litterae quas vobis proxime misi, ut declararetis nobis quod secundum Evangelii legem nobiscum fortiter atque unanimiter etiam vestra sententia [j 1Kb] concurrat. Opto vos, fratres charissimi ac desiderantissimi [k 1Kb] , semper bene valere.





[NOTA.]

Quoniam opera sancti Cypriani vulgo citari solent [Col. 0286C] secundum ordinem quem obtinent in editione Pamelii et in Rigaltiana, nosque hunc ordinem sequi decrevimus, typographus autem, ex cujus officina prodiit editio Rigaltiana, numerum XXIII omisit per saltum in edendis Epistolis, admonere visum est nos quoque eundem errorem retinuisse, propter rationem quam in initio istius admonitionis adduximus.


D. PR. MARAN.



[2Kb] 33 EPISTOLA XXIV.
(Erasm., IV, 22. Pamel., Rigalt., Baluz., XXIV. Paris., XXIII. Oxon., Lips., XXVIII.)
AD CLERUM, DE LITTERIS ROMAM MISSIS ET DE SATURO LECTORE ET OPTATO HYPODIACONO FACTIS.
[Col. 0287A]

ARGUMENTUM.---Clerus hac epistola certior fit ordinationis Saturi et Optati, et de iis quae Romam Scripsit Cyprianus.

Cyprianus presbyteris et diaconibus fratribus salutem. Ne quid conscientiam vestram lateret, fratres charissimi, quid mihi scriptum sit, quidque ego rescripserim, utriusque epistolae vobis exemplum misi; [Col. 0287B] et credo vobis id quod rescripsi non displicere. Sed et illud ad vos perferre litteris meis debui, urgente causa clero in Urbe consistenti litteras me misisse. Et quoniam oportuit me per clericos scribere, scio autem [a 1Kb] nostros plurimos absentes esse, paucos vero qui illic sunt vix ad ministerium quotidiani operis sufficere, necesse fuit novos aliquos constituere qui mitterentur: [b 1Kb] . Fecisse me autem sciatis lectorem Saturum et hypodiaconum Optatum confessorem, quos jam pridem communi consilio clero proximos feceramus, quando aut Saturo die Paschae semel atque iterum lectionem dedimus, aut quando cum presbyteris doctoribus lectores diligenter probaremus, Optatum inter lectores doctorem audientium constituimus, examinantes an congruerent illis omnia [Col. 0287C] quae esse debent in iis qui ad clerum parabantur. Nihil ergo a me absentibus vobis novum factum est, sed quod jampridem communi consilio omnium nostrum coeperat, necessitate urgente promotum est. Opto vos, fratres charissimi, semper bene valere et nostri meminisse. Fraternitatem salutate. Valete.



[1Kb] EPISTOLA XXV.
(Erasm., IV, 3. Pamel., Rigalt., Baluz., XXV. Paris., XXIV. Oxon., Lips., XXVIII.)
AD MOYSEN ET MAXIMUM ET CAETEROS CONFESSORES.
[Col. 0288A]

ARGUMENTUM.---Epistola haec est gratulatoria ad confessores Romanos.

I. Cyprianus Moysi et Maximo presbyteris et caeteris confessoribus, dilectissimis fratribus, salutem. Gloriam fidei et virtutis vestrae, fortissimi [c 1Kb] ac beatissimi fratres, jampridem de opinione cognoveram, laetatus satis et plurimum gratulatus quod vos confessione sui nominis paraverit [d 1Kb] ad coronam Domini nostri Jesu Christi praecipua dignatio. Vos enim primores et duces ad nostri temporis praelium facti, coelestis militiae signa movistis. Vos spiritale certamen [Col. 0288B] quod nunc geri Deus voluit vestris virtutibus imbuistis. Vos surgentis belli impetus primos immobili robore atque inconcussa stabilitate [e 1Kb] fregistis. Inde initia felicia pugnandi orta sunt; inde vincendi auspicia coeperunt. Contigit [f 1Kb] hic per tormenta consummari [g 1Kb] martyria. Sed qui in congressione [h 1Kb] praecedens exemplum virtutis fratribus factus est, cum martyribus in honore communis est. Coronas vestra [i 1Kb] manu sertas inde huc tradidistis, et de poculo salutari fratribus propinastis.

[1Kb] II. Accessit ad confessionis exordia gloriosa et militiae [j 1Kb] victricis auspicia disciplinae tenor quem de epistolae vestrae vigore perspeximus, quam modo ad collegas vestros in confessione vobiscum Domino [k 1Kb] 34 copulatos sollicita admonitione misistis [l 1Kb] ut Evangelii [Col. 0288C] sancta praecepta et tradita nobis semel mandata vitalia forti et stabili observatione teneantur. Ecce alius gloriae vestrae sublimis gradus, ecce iterum cum confessione geminatus promerendi Dei titulus, stare firmo [m 1Kb] gradu, et in hac acie qui Evangelium conantur irrumpere et, praeceptis Domini subruendis manus [Col. 0289A] impias inferentes [a 1Kb] , fidei robore submovere, praebuisse ante initia virtutum, nunc et morum magisteria praebere. Dominus post resurrectionem mittens apostolos mandat et dicit: Data est mihi omnis potestas in coelo et in terra. Ite ergo et docete gentes omnes, tingentes [b 1Kb] eos in nomine Patris et Filii et Spiritus sancti, docentes eos observare omnia quaecumque praecepi vobis. (Matth. XXVIII, 19). Et Joannes apostolus mandati memor in Epistola sua postmodum ponit [c 1Kb] : In hoc, inquit, intelligimus quia cognovimus eum, si praecepta ejus custodiamus. Qui dicit quoniam cognovit eum, et mandata ejus non servat, mendax est et veritas in illo non est. (I Joa., II, 3, 4). Haec praecepta custodienda [d 1Kb] suggeritis, divina et coelestia mandata servatis. Hoc est confessorem Domini, hoc est esse martyrem Christi, servare [Col. 0289B] vocis suae inviolatam circa omnia, et solidam firmitatem. Nam velle praeter Dominum [e 1Kb] martyrem fieri et praecepta Domini destruere conari, uti adversus illum dignatione quam tibi dederit, armis ab illo acceptis rebellem quodammodo fieri, hoc est Christum confiteri velle [f 1Kb] et Evangelium Christi negare. Laetor igitur ex vobis, fortissimi [g 1Kb] ac fidelissimi fratres; et quantum gratulor martyribus istic [h 1Kb] honoratis ob virium gloriam, tantum gratulor pariter et vobis ob Dominicae etiam disciplinae coronam. Dignationem suam Dominus multiplici genere largitatis infudit, bonorum militum laudes et glorias spiritales copiosa varietate distribuit. Honoris vestri participes et nos sumus, gloriam vestram nostram gloriam computamus, quorum tempora illustravit tanta felicitas, [Col. 0289C] ut aetatem nostram videre contingeret probatos servos Dei et Christi milites coronatos. Opto vos [i 1Kb] , fortissimi ac beatissimi fratres, semper bene valere et nostri meminisse.





[1Kb] EPISTOLA XXVI.
(Pamel., Rigalt., Baluz., XXVI. Paris., XXV. Oxon., Lips., XXXI.)
MOYSES, MAXIMUS, NICOSTRATUS, ET ALII CONFESSORES RESPONDENT PRAECEDENTI EPISTOLAE. (C,G)*
[Col. 0290A]

ARGUMENTUM.---Solatia quae ex Cyprianis litteris perceperant Romani confessores, grati agnoscunt.---Martyrium non poena sed felicitas.---Voces evangelicae faces ad inflammandam fidem.---In lapsorum causa Cypriani sententiae acceditur.

[2Kb] I. Caecilio Cypriano, episcopo ecclesiae Carthaginensium, Moyses et Maximus presbyteri et Nicostratus et Rufinus diaconi et caeteri confessores in fide veritatis perseverantes in Deo Patre et in Filio ejus [Col. 0290B] Jesu Christo Domino nostro et in Spiritu sancto salutem. Inter varios et multiplices, frater, dolores nobis constitutis propter praesentes multorum fratrum [j 1Kb] per totum pene orbem ruinas, hoc praecipuum nobis solatium supervenit, quod acceptis litteris tuis erecti sumus [k 1Kb] , et dolentis animi moeroribus fomenta [l 1Kb] suscepimus. Unde intelligere jam possumus gratiam divinae providentiae forsitan non ob aliam causam nos tam diu clausos vinculis carceris reservare voluisse, nisi ut, instructi [m 1Kb] et robustius animati litteris tuis, voto proniore ad coronam destinatam possemus pervenire. Illuxerunt enim nobis litterae tuae ut in tempestate 35 quadam serenitas, et in turbido mari exoptata [n 1Kb] tranquillitas, et in laboribus requies, ut in periculis et doloribus sanitas, ut in densissimis [Col. 0290C] tenebris candida lux et refulgens [o 1Kb] . Ita illas animo sitiente perbibimus et voto esuriente suscepimus, ut ad certamen inimici [p 1Kb] ex illis nos satis pastos et saginatos gaudeamus. Reddet tibi Dominus pro ista [Col. 0291A] tua charitate mercedem, et hujus tam boni operis repraesentabit debitam frugem. Non minus enim coronae mercede condignus est qui hortatus est quam qui et passus est, non minus laude condignus qui docuit quam qui et fecit. Non minus honorandus est qui monuit quam qui dimicavit, nisi quoniam nonnumquam magis gloriae cumulus redundat ad eum qui instituit quam ad eum quisse docibilem discipulum subministravit. Hic enim fortassis hoc quod exercuit non habuisset, nisi ille docuisset.

[1Kb] II. Percepimus igitur, iterum dicimus, frater Cypriane, magna gaudia, magna solatia, magna fomenta, maxime quod et gloriosas martyrum, non dicam mortes, sed immortalitates gloriosis et condignis laudibus prosecutus es. Tales enim excessus talibus vocibus prosequendi fuerunt, ut quae referebantur sic dicerentur [Col. 0291B] qualiter facta sunt. Ex tuis ergo litteris vidimus gloriosos illos martyrum triumphos, et oculis nostris quodam modo coelum illos petentes prosecuti sumus, et inter Angelos ac Potestates Dominationesque coelestes constitutos contemplati [a 1Kb] sumus. Sed et Dominum apud Patrem testimonium suum illis promissum perhibentem [b 1Kb] auribus nostris quodam modo sensimus [c 1Kb] . Hoc est ergo quod et nobis animum in dies erigit, et ad consequendos gradus tantae dignationis incendit [d 1Kb] .

[2Kb] III. Quid enim gloriosius, quidve felicius ulli hominum poterit ex divina dignatione contingere, quam inter ipsos carnifices in ipso interitu confiteri Dominum [Col. 0292A] Deum, quam inter saevientia [e 1Kb] saecularis potestatis varia et exquisita tormenta, etiam extorto et excruciato [f 1Kb] et excarnificato corpore, Christum Dei Filium, etsi recedente sed tamen libero spiritu, confiteri, quam relicto mundo coelum petisse, quam desertis hominibus inter Angelos stare, quam impedimentis omnibus saecularibus ruptis in conspectu Dei jam se liberum sistere, quam coeleste regnum sine ulla cunctatione tenere, quam collegam passionis cum Christo in Christi nomine factum fuisse, quam judicis sui divina dignatione judicem factum fuisse, quam immaculatam conscientiam de confessione nominis reportasse, quam humanis et sacrilegis legibus contra fidem non obedisse, quam veritatem voce publica contestatum fuisse, quam ipsam quae ab omnibus metuatur moriendo mortem subegisse, quam per ipsam [Col. 0292B] mortem immortalitatem consecutum fuisse, quam omnibus saevitiae instrumentis excarnificatum et extortum [g 1Kb] ipsis tormentis tormenta superasse, quam omnibus dilaniati corporis doloribus robore animi reluctatum fuisse, quam sanguinem suum profluentem non horruisse, quam supplicia sua post fidem amare coepisse, quam detrimentum vitae suae putare non exisse [h 1Kb] ?

[3Kb] IV. Ad hoc enim praelium quasi quadam tuba Evangelii sui nos excitat Dominus dicens: Qui plus diligit patrem aut matrem quam me, non est me dignus; et qui plus diligit animam [i 1Kb] suam quam me, non est me dignus; qui non tollit crucem suam et sequitur me, non est me dignus [Col. 0293A] (Matth. X, 37). Et iterum: Beati qui persecutionem passi fuerint [a 1Kb] propter justitiam; ipsorum enim est regnum coelorum. Beati eritis [b 1Kb] cum vos persecuti fuerint et odio habuerint [c 1Kb] . Gaudete et exultate. Sic enim et prophetas persecuti sunt, qui ante vos fuerunt, patres eorum (Matth. V, 10, 12). Et iterum: Quoniam 36 ante reges et potestates [d 1Kb] stabitis, et tradet frater fratrem ad mortem, et pater filium; et qui perseveraverit usque ad finem, hic salvus erit (Matth. X, 18, 21, 22). Et: Vincenti dabo sedere super thronum meum, sicut et ego vici et sedi super thronum patris mei (Apocal., III, 21). Sed et Apostolus [e 1Kb] : Quis nos separabit a charitate Christi? Pressura, an angustia, an persecutio, an fames, an nuditas, an periculum, an gladius? sicut scriptum est: qui propter te interficimur tota die, aestimati sumus velut oves [Col. 0293B] victimae, sed in iis omnibus supervincimus pro eo qui nos dilexit (Rom. VIII, 35, 37).

[2Kb] V. Haec et hujusmodi cum in Evangelio collata perlegamus [f 1Kb] , et quasi faces quasdam ad inflammandam fidem Dominicis vocibus suppositas nobis sentiamus, hostes veritatis jam non tantum non perhorrescimus, sed et provocamus, et inimicos Dei jam hoc ipso quod non cessimus vicimus [g 1Kb] , et nefarias contra [Col. 0294A] veritatem leges [h 1Kb] subegimus. Et si nondum nostrum sanguinem fudimus, sed fundere [i 1Kb] parati sumus, nemo hanc dilationis nostrae moram clementiam judicet, quae nobis officit, quae impedimentum gloriae facit, quae coelum differt, quae gloriosum Dei conspectum inhibet. In hujusmodi enim certamine, et in hujusmodi, ubi decertat fides [j 1Kb] , praelio, mora martyres [k 1Kb] non distulisse, vera clementia est. Pete ergo, Cypriane charissime, ut nos gratia sua Dominus magis ac magis in dies singulos quosque uberius [l 1Kb] atque propensius et armet et illustret et viribus potentiae suae firmet ac roboret [m 1Kb] , et quasi [n 1Kb] optimus imperator, milites suos, quos usque adhuc in castris carceris exercuti et probavit, producat jam ad propositi certaminis campum. Porrigat nobis [Col. 0294B] arma divina, illa tela quae nesciunt vinci, loricam justitiae quae nunquam solet rumpi, clypeum fidei qui non potest perforari, galeam salutis quae non potest frangi [o 1Kb] , et gladium spiritus, qui non consuevit vulnerari. Cui enim magis haec ut pro nobis petat mandare debemus, quam tam glorioso episcopo, ut hostiae destinati [p 1Kb] petant auxilium de sacerdote?

[4Kb] VI. Ecce aliud gaudium nostrum, quod in officio [Col. 0295A] episcopatus tui, licet interim a fratribus pro temporis conditione distractus es, tamen non defuisti, quod litteris confessores frequenter corroborasti, quod etiam sumptus necessarios de tuis laboribus justis praebuisti, quod in omnibus te praesentem quodammodo semper exhibuisti, quod in nulla officii tui parte quasi aliquis desertor claudicasti. Sed quod nos ad majorem laetitiam robustius provocavit [a 1Kb] tacere non possumus, quin omni vocis nostrae testimonio prosequamur. Animadvertimus enim te congruente censura et eos digne objurgasse qui, immemores delictorum suorum, pacem a presbyteris per absentiam tuam festinata et praecipiti cupiditate extorsissent [b 1Kb] , et illos qui sine respectu Evangelii sanctum Domini canibus et margaritas porcis profana [Col. 0295B] [c 1Kb] facilitate donassent, cum grande delictum, et per totum pene orbem incredibili vastatione grassatum, non oporteat nisi, ut ipse scribis, caute moderateque tractari, consultis omnibus episcopis, presbyteris, diaconibus, confessoribus, et ipsis stantibus laicis, ut in tuis litteris et ipse testaris; ne, dum volumus importune ruinis subvenire, alias majores ruinas videamur parare: ubi enim divinus [d 1Kb] sermo relinquitur, si tam facile peccantibus venia praestetur? Fovendi sunt sane ipsorum [e 1Kb] animi et ad [Col. 0296A] maturitatis suae tempus nutriendi, et de Scripturis sanctis quam ingens et supra omnia peccatum commiserint instruendi. Nec hoc animentur quia multi sunt; sed hoc ipso magis reprimantur quia non pauci sunt, Nihil ad extenuationem delicti numerus impudens valere consuevit [f 1Kb] , sed pudor, sed modestia, sed patientia, 37 sed disciplina, sed humilitas atque subjectio [g 1Kb] , sed alienum de se expectasse judicium, sed alienam de suo [h 1Kb] sustinuisse sententiam. Hoc est quod poenitentiam probat; hoc est quod impresso [i 1Kb] vulneri inducit cicatricem; hoc est quod dejectae mentis ruinas erigit et attollit, quod ardentem delictorum aestuantium vaporem restinguit et finit. Non enim quae sanorum sunt corporum medicus aegris dabit [j 1Kb] , ne importunus cibus tempestatem [Col. 0296B] valetudinis saevientis [k 1Kb] non reprimat, sed accendat; scilicet ne quod potuisset maturius jejunio extenuari [l 1Kb] , per impatientiam longius pasta cruditate producat [m 1Kb] .

[1Kb] VII. Eluendae sunt igitur impio sacrificio manus inquinatae operibus bonis [n 1Kb] , et nefario cibo ora misera [o 1Kb] polluta poenitentiae sunt [p 1Kb] verae sermonibus expianda, et in secretis cordis fidelis novellandus et consecrandus est animus [q 1Kb] . Crebri poenitentium gemitus audiantur: non semel tantum, sed [Col. 0297A] iterum fideles ex oculis lacrymae profundantur, ut illi ipsi oculi qui male simulachra conspexerunt, quae illicita commiserant, satisfacientibus [a 1Kb] Deo fletibus deleant. Non est nisi patientia morbis necessaria. Luctantur cum suo dolore qui languent, et ita demum sperant sanitatem, si tolerantia superarint dolorem; infidelis enim cicatrix quam cito festinans medicus induxit, et ad quemlibet casum medela rescinditur [b 1Kb] , si non [c 1Kb] fideliter de ipsa tarditate remedia praestentur: cito rursus in incendium flamma [d 1Kb] revocatur, nisi totius ignis, etiam usque ad extremam scintillam, materia restinguatur; ut merito hujusmodi homines sciant sibi etiam de ipsa mora magis consuli et fideliora necessariis dilationibus remedia praestari. Caeterum, ubi erit quod custodia [Col. 0297B] squalidi carceris includuntur [e 1Kb] qui Christum confitentur, si sine periculo fidei sunt qui negaverunt? ubi quod in nomine Dei catenarum ambitu vinciuntur, si sine communicatione non sunt qui confessionem Dei non retinuerunt [f 1Kb] ? ubi quod detenti martyres gloriosas [g 1Kb] animas ponunt, si qui dereliquerunt fidem periculorum et delictorum suorum non sentiunt magnitudinem? Quod si nimiam impatientiam praeferunt [h 1Kb] et intolerabili festinatione communicationem exposcunt, frustra querula ista et invidiosa ac nihil adversus veritatem valentia jactant petulanti et infreno ore convicia, quandoquidem licuerit illis suo jure retinere quod nunc sua sponte quaesita necessitate [i 1Kb] coguntur [Col. 0297C] postulare. Fides enim quae potuit Christum confiteri, [Col. 0298A] potuit et a Christo in communicatione retineri. Optamus te, beatissime ac gloriosissime papa [j 1Kb] , in Domino semper bene valere et nostri meminisse.



[1Kb] EPISTOLA XXVII.
(Pamel., Rigalt., Baluz., XXVII. Paris., XXVI, Oxon., Lips., XXXIII.)
CYPRIANUS LAPSIS.

ARGUMENTUM.---Argumentum hujus epistolae infra habes Epistola XXIX. »Litteras, inquit, ad me fecerunt, pacem non dandam sibi postulantes, sed quasi jam datam sibi vindicantes, quod dicant Paulum omnibus pacem dedisse, sicut in litteris eorum quarum exemplum ad vos transmisi, legetis, simul quid et ego eis breviter rescripserim.« Desideratur autem lapsorum epistola ad quos rescribit.

[Col. 0297D] [3Kb] I. Dominus noster, cujus praecepta et monita observare debemus, episcopi honorem et Ecclesiae suae rationem disponens, in Evangelio loquitur [k 1Kb] et dicit Petro: Ego tibi dico quia tu es Petrus, et super istam petram aedificabo Ecclesiam meam, et portae inferorum non vincent eam: et tibi dabo claves regni coelorum; et quae ligaveris super terram erunt ligata et in coelis, et quaecumque solveris super terram erunt soluta et in coelis (Matth. XVI, 18, 19). Inde per temporum et successionum vices episcoporum ordinatio et Ecclesiae ratio decurrit, ut Ecclesia super episcopos 38 constituatur et omnis actus Ecclesiae per eosdem praepositos gubernetur. Cum hoc itaque divina lege [l 1Kb] fundatum [Col. 0298C] sit, miror quosdam audaci temeritate sic [Col. 0299A] mihi scribere voluisse, ut Ecclesiae nomine litteras facerent, »quando [a 1Kb] ecclesia in episcopo et clero et in omnibus stantibus sit constituta.« Absit enim nec Domini [b 1Kb] misericordia et potestas ejus invicta patiatur ut Ecclesia esse dicatur lapsorum numerus, cums criptum sit: Deus non est mortuorum, sed vivorum (Matth. XXII, 32). Omnes quidem vivificari optamus, et ut in statum pristinum restituantur precibus nostris et gemitibus oramus. Si autem quidam lapsi Ecclesiam se volunt esse, et si apud illos atque in illis est Ecclesia, quid superest quam ut ipsi rogentur a nobis ut nos ad Ecclesiam dignentur admittere? Summissos ergo et quietos et verecundos esse oportet eos qui delicti sui memores satisfacere Deo debent, nec Ecclesiae nomine litteras facere, cum se magis sciant [Col. 0299B] Ecclesiae scribere.

[1Kb] II. Scripserunt autem mihi nuper quidam de lapsis humiles et mites et trementes et metuentes Deum, et qui in Ecclesia semper gloriose et granditer operati sunt, et opus suum numquam Domino imputaverunt, scientes illum dixisse: Et cum haec omnia feceritis, dicite: Servi supervacui sumus, quod debuimus facere fecimus (Luc. XIII, 10). Quae illi cogitantes, et quamvis libello a martyribus accepto, ut tamen a Domino satisfactio sua admitti possit, orantes scripserunt mihi se delictum suum cognoscere et poenitentiam veram agere, nec ad pacem temere aut importune properare, sed expectare praesentiam nostram, dicentes pacem quoque ipsam, si eam nobis praesentibus acceperint, dulciorem sibi futuram. Quibus [Col. 0299C] quantum gratulatus sim Dominus testis est, qui dignatus est ostendere quid ejusmodi et tales servi de ejus benignitate mereantur. Quas litteras cum nuper acceperim, et nunc aliud scripsisse vos legerim, peto discernatis desideria vestra, et quicumque estis qui has litteras nunc misistis, nomina vestra libello subjiciatis et libellum cum singulorum nominibus ad me transmittatis. Ante est enim scire quibus rescribere habeam. Tunc ad singula quae scripsistis pro loci et actus nostri mediocritate rescribam. Opto vos, fratres charissimi, semper bene valere et secundum [Col. 0300A] Domini disciplinam quiete et tranquille agere. Valete.



[1Kb] EPISTOLA XXVIII.
(Pamel., Rig., Baluz., XXVIII. Paris., XXVI. Oxon., Lips., XXXIV.)
AD PRESBYTEROS ET DIACONOS.

ARGUMENTUM.---Argumentum hujus epistolae satis convenit cum praecedenti, ac puto eam esse de qua in sequenti epistola loquitur; laudat enim clerum suum, quod Gaium Diddensem presbyterum, et diaconum ejus, qui lapsis temere communicabant, communione movissent, et ut de aliis quibusdam idipsum fiat hortatur.

[1Kb] I. Cyprianus presbyteris et diaconibus fratribus salutem. Integre et cum disciplina fecistis, fratres [Col. 0300B] charissimi, quod, consilio collegarum meorum qui praesentes erant, Gaio Diddensi presbytero et diacono ejus censuistis non communicandum, qui, communicando cum lapsis et offerendo oblationes eorum, in pravis erroribus suis frequenter deprehensi, et semel atque iterum, secundum quod mihi scripsistis, a collegis meis moniti ne hoc facerent, in praesumptione et audacia sua pertinaciter perstiterunt, decipientes quosdam fratres ex plebe nostra; quibus nos omni humilitate [c 1Kb] consultum cupimus, et quorum saluti non adulatione composita, sed sincera fide prospicimus ut vera poenitentia et gemitu et dolore pleno Dominum [d 1Kb] deprecentur, 39 quia scriptum est: Memento unde cecideris, et age poenitentiam (Apoc. II, 5); et iterum loquitur Scriptura divina: Sic dicit [Col. 0300C] Dominus: Cum conversus gemueris, tunc salvaberis, et scies ubi fueris (Isa. XXX, 15).

[2Kb] II. Ingemiscere autem et agere poenitentiam quomodo possunt quorum gemitibus et lacrymis intercedunt quidam de presbyteris, ut communicandum cum illis temere existiment? nescientes quia scriptum est: Qui vos felices [e 1Kb] dicunt, in errorem vos mittunt, et semitam pedum vestrorum turbant (Isa. III, 12). Merito salubria nostra et vera consilia nihil promovent, dum blanditiis [f 1Kb] et palpationibus perniciosis salutaris [Col. 0301A] veritas impeditur, et patitur lapsorum saucia et aegra mens quod corporaliter quoque aegri et infirmi saepe patiuntur, ut, dum salubres cibos et utiles potus quasi amaros et abhorrentes respuunt, et illa quae oblectare et ad praesens suavia videntur esse appetunt, perniciem sibi et mortem per inaudientiam et intemperantiam provocent, nec proficiat ad salutem artificis medela vera, dum blandimentis decipit dulcis illecebra.

[2Kb] III. Vos itaque, secundum litteras meas fideliter et salubriter consulentes, a consiliis melioribus ne recedatis. Legite vero has easdem litteras et collegis meis, si qui aut praesentes fuerint aut supervenerint, ut unanimes et concordes ad fovenda et sananda lapsorum vulnera consilium salubre teneamus, tractaturi [Col. 0301B] plenissime de omnibus cum convenire in unum per Domini misericordiam coeperimus. Interea, si quis immoderatus et praeceps, sive de nostris presbyteris vel diaconibus, sive de peregrinis, ausus fuerit ante sententiam nostram communicare cum lapsis, a communicatione nostra arceatur, apud omnes nos causam dicturus temeritatis suae quando in unum, permittente Domino, convenerimus. Desiderastis quoque ut de Philumeno et Fortunato hypodiaconis et Favorino acolytho, qui medio tempore recesserunt et nunc venerunt, quid mihi videatur rescribam. Cui rei non potui me solum judicem dare, cum multi adhuc de clero absentes sint, nec locum suum vel [Col. 0302A] sero repetendum putaverunt, et haec singulorum tractanda sit et limanda plenius ratio, non tantum cum collegis meis, sed et cum plebe ipsa universa. Expensa enim moderatione libranda et pronuntianda res est, quae in posterum circa ministros Ecclesiae constituat exemplum. Interim se a divisione mensurna tantum contineant, non quasi a ministerio ecclesiastico privati esse videantur, sed ut integris omnibus ad nostram praesentiam differantur [a 1Kb] . Opto vos, fratres charissimi, semper bene valere. Fraternitatem universam salutate, et valete.



[2Kb] EPISTOLA XXIX.
(Pamel., Rigalt., Baluz., XXIX. Paris., XXXIII. Oxon., Lips., XXXV.)
AD PRESBYTEROS ET DIACONOS ROMAE CONSIS TENTES

[Col. 0302B] ARGUMENTUM.---Clerus Romanus certior redditur de temeritate lapsorum qui pacem deposcebant.

Cyprianus presbyteris et diaconibus Romae consistentibus fratribus salutem. Et dilectio communis et ratio exposcit, fratres charissimi, nihil conscientiae vestrae subtrahere de his quae apud nos geruntur, ut sit nobis circa utilitatem ecclesiasticae administrationis commune consilium. Nam, posteaquam ad vos litteras feci, quas misi per Saturum lectorem et Optatum hypodiaconum, quorumdam lapsorum conspirata temeritas [b 1Kb] , qui poenitentiam 40 agere et Deo satisfacere detrectant, litteras ad me fecerunt, pacem [Col. 0303A] non dandam sibi postulantes, sed quasi jam datam sibi vindicantes, quod dicant Paulum omnibus pacem dedisse, sicut in litteris eorum, quarum exemplum ad vos transmisi, legetis, simulque quid ego eis breviter interim rescripserim; sed et quales postea ad clerum litteras fecerim ut scire possetis, hujus quoque rei exemplum vobis misi. Quod si ultra temeritas eorum nec meis nec vestris litteris compressa fuerit, nec consiliis salubribus obtemperaverit, agemus ea quae secundum Evangelium Dominus agere praecepit. Opto vos, fratres charissimi, semper bene valere. Valete.





EPISTOLA XXX.
(Pamel., Rigalt., Baluz., XXX. Paris., XXIX. Oxon., Lips., XXXVI. Novat. opp. ed. Jackson. p. 309.)
PRESBYTERI ET DIACONI ROMAE CONSISTENTES AD CYPRIANUM (C,G)*
[Col. 0303B]

ARGUMENTUM.---Ecclesia Romana sententiam suam de lapsis cum Carthaginensis decretis consentientem proponit.---Lapsis adhibita indulgentia ad Evangelii normam exigitur.---Pacem confessoribus concessam gratia tantum et favoribus inniti inde constat quod lapsi ad Episcopos remittantur.---Seditiosa pacis postulatio Felicissimi factioni imputanda.

[3Kb] I. Cypriano papae presbyteri et diacones Romae consistentes salutem. Cum perlegissemus, frater charissime, litteras tuas, quas per Fortunatum hypodiaconum miseras, gemino sumus dolore perculsi et duplici moerore confusi, quod neque tibi requies ulla [Col. 0303C] in tantis persecutionis necessitatibus traderetur, et lapsorum fratrum immoderata petulantia usque ad periculosam verborum temeritatem producta denotaretur. Sed, quamquam nos atque animum nostrum [Col. 0304A] ista quae diximus graviter affligerent, tamen moeroris nostri tam gravem sarcinam vigor tuus et secundum evangelicam disciplinam adhibita severitas temperat [a 1Kb] , dum et quorumdam improbitatem juste coerces, et cohortando [b 1Kb] ad poenitentiam, viam legitimam salutis ostendis [c 1Kb] . Quos quidem satis mirati sumus ad hoc usque prosilire voluisse, ut tam urgenter et tam immaturo atque acerbo tempore, in tam ingenti et immenso crimine atque delicto, pacem sibi non tam peterent quam vindicarent, immo jam et in coelis habere se dicerent. Qui si habent, quid petunt quod tenent? Si autem non habere illos probatur hoc ipso quod petunt, cur non judicium eorum sustinent a quibus petendam pacem, quam utique non habent, putaverunt? Quod si aliunde [Col. 0304B] praerogativam communicationis habere se credunt, cum Evangelio illam conferre conentur; ut ita demum firmiter valeat, si ab evangelica lege non dissonat. Caeterum, quo pacto evangelicam poterit praestare communicationem quod contra evangelicam decretum videtur veritatem? nam, cum omnis praerogativa ita demum ad indulgentiae privilegium spectet, si ab eo cui sociari quaerit non discrepet, quia ab eo cui sociari quaerit discrepat, necesse est indulgentiam et privilegium societatis amittat.

[1Kb] II. Videant igitur quid in hoc negotio agere conentur [d 1Kb] . Nam, si aliud quidem Evangelium, aliud autem martyres dicunt posuisse decretum, collidentes contra Evangelium martyres utrobique periclitabuntur. Nam et Evangelii fracta jam et jacens videbitur esse [Col. 0304C] majestas, si potuit alterius decreti novitate superari, et de martyrum capite gloriosa confessionis corona detracta, si non illam de Evangelii conservatione inveniantur consecuti unde martyres fiunt; ut merito [Col. 0305A] nulli magis sit competens nihil contra Evangelium decernere quam qui martyris nomen ex Evangelio laborat [a 1Kb] accipere. Illud 41 praeterea vellemus addiscere: si martyres non propter aliud martyres fiunt nisi ut non sacrificantes teneant Ecclesiae usque ad effusionem sanguinis sui pacem, ne cruciatus, dolore superati, perdendo pacem, perdant salutem, quo pacto salutem quam, si sacrificassent, se habituros non putaverunt, illis existimant donandam qui sacrificasse dicantur, cum legem hanc debeant in aliis tenere quam ipsi videbantur sibi ante posuisse? In quo negotio hoc ipsum quod pro se ipsis facere putaverunt animadvertimus contra se ipsos protulisse. Nam, si dandam illis pacem martyres putaverunt, cur ipsi non dederunt? cur illos ad episcopum, ut [Col. 0305B] ipsi dicunt, remittendos censuerunt? Is enim qui jubet fieri potest utique facere quod fieri jubet. Sed, ut intelligimus, immo, ut res ipsa loquitur et clamat, sanctissimi martyres utrobique adhibendum putaverunt temperamentum et pudoris et veritatis. Nam, quia a multis urgebantur, dum ad episcopum [b 1Kb] illos remittunt, verecundiae propriae, ne ulterius inquietarentur, consulendum putaverunt; et dum illis non ipsi communicant, evangelicae legis illibatam sinceritatem custodiendam judicaverunt.

[3Kb] III. Tu tamen, frater, numquam pro tua charitate desistas lapsorum animos temperare et errantibus veritatis praestare medicinam, licet animus aegrorum [c 1Kb] medentium respuere soleat industriam. Recens [Col. 0306A] est lapsorum nuper hoc vulnus et adhuc in tumorem plaga consurgens: et idcirco certi sumus quod, spatio productioris temporis impetu isto consenescente, amabunt hoc ipsum, ad fidelem se dilatos esse medicinam, si tamen desint qui illos arment ad periculum proprium, et, in perversum instruentes, pro salutaribus dilationum [d 1Kb] remediis exitiosa deposcant illis properatae communicationis venena. Neque enim credimus sine instinctu quorumdam ausuros fuisse omnes tam petulanter sibi pacem vindicare. Novimus Carthaginensis ecclesiae fidem, novimus institutionem, novimus humilitatem: unde etiam mirati sumus quod quaedam in te per epistolam injecta durius notaremus, cum amorem vestrum mutuum et charitatem exemplis multis reciprocae [Col. 0306B] affectionis in vos invicem saepe comperissemus. Tempus est igitur ut agant delicti poenitentiam, ut probent lapsus sui dolorem, ut ostendant verecundiam, ut monstrent humilitatem, ut exhibeant modestiam, ut de submissione provocent in se Dei clementiam, et de honore debito in Dei sacerdotem [e 1Kb] eliciant in se divinam misericordiam. Quanto meliores ipsorum litterae fuissent si pro ipsis preces stantium humilitate ipsorum adjutae fuissent! quoniam et facilius impetratur quod petitur quando is pro quo petitur condignus est ut quod petitur impetretur.

[2Kb] IV. Quod autem pertinet ad Privatum Lambesitanum, pro tuo more fecisti, qui rem nobis tamquam [f 1Kb] sollicitam nuntiare voluisti; omnes enim [Col. 0307A] nos decet [a 1Kb] pro corpore totius Ecclesiae, cujus per varias quasque provincias membra digesta sunt, excubare. Sed nos etiam ante litteras tuas fraus callidi hominis latere non potuit: nam, cum antehac quidam ex ipsius nequitiae cohorte venisset vexillarius Privati Futurus, et fraudulenter litteras a nobis elicere curaret, nec quis esset latuit, nec litteras quas volebat accepit. Optamus te in Domino bene valere.





[1Kb] 42 EPISTOLA XXXI.
(Erasm., II, 7. Pamel., Rigalt., Baluz., XXXI. Paris., XXX, Oxon., Lips., XXX; Novatian. opp. edit. Jackson. p. 277. Galland., Biblioth. Vett. PP. III, p. 291.)
CLERI ROMANI AD CYPRIANUM. (C,G)*

ARGUMENTUM.---Quod paucis epistola praecedenti, nunc [Col. 0307B] latius et solide tractat Clerus Romanus, respondens alteri quoque epistolae Cypriani, e qua verba aliquot citat, quae exstare non putatur, obiter etiam gratias agit Cypriano pro missis litteris ad martyres et confessores Romanos. Scripta est autem, uti et praecedentes Cleri Romani, vacante Sede post mortem Fabiani.

[3Kb] I. Cypriano papae presbyteri et diaconi Romae consistentes salutem. Quamquam bene sibi conscius animus, et evangelicae disciplinae vigore [b 1Kb] [Col. 0308A] subnixus, et verus sibi in decretis [c 1Kb] coelestibus testis effectus, soleat solo Deo judice esse contentus, nec alterius aut laudes petere aut accusationes pertimescere, tamen geminata sunt laude condigni qui, cum conscientiam sciant Deo soli debere se judici, actus tamen suos desiderant etiam ab ipsis suis fratribus comprobari. Quod te, frater Cypriane, facere non mirum est, qui, pro tua verecundia et ingenita [d 1Kb] industria consiliorum tuorum, nos non tam judices voluisti quam participes inveniri, ut in tuis rebus gestis laudem tecum, dum illas probamus, inveniremus, et tuorum consiliorum bonorum cohaeredes [e 1Kb] , quia et affirmatores, esse possimus. Idem omnes credimur operati [f 1Kb] , in quo deprehendimur eadem omnes censurae et disciplinae consensione sociati.

[Col. 0308B] [1Kb] II. Quid enim magis aut in pace tam aptum aut in bello persecutionis tam necessarium quam debitam [g 1Kb] severitatem divini vigoris tenere? quam qui remiserit, instabili rerum cursu erret [h 1Kb] semper necesse est, et huc atque illuc variis et incertis negotiorum tempestatibus dissipetur, et, quasi extorto de manibus consiliorum gubernaculo, navim ecclesiasticae salutis illidat in scopulos; ut appareat non [Col. 0309A] aliter saluti ecclesiasticae consuli posse nisi si qui et contra ipsam faciunt, quasi quidam adversi fluctus repellantur, et disciplinae ipsius semper custodita ratio quasi salutare aliquod gubernaculum in tempestate servetur. Nec hoc nobis nunc nuper consilium cogitatum est, nec haec apud nos adversus improbos modo supervenerunt repentina subsidia; sed antiqua haec apud nos severitas, antiqua fides, disciplina legitur antiqua: quoniam nec tantas de nobis laudes Apostolus protulisset [a 1Kb] dicendo, Quia fides vestra praedicatur in toto mundo (Rom. I, 8), nisi jam exinde vigor iste radices fidei de temporibus illis mutuatus fuisset; quarum laudum et gloriae degenerem [b 1Kb] fuisse maximum crimen est. Minus est enim dedecoris numquam ad praeconium laudis [Col. 0309B] accessisse, quam de fastigio laudis ruisse: minus [c 1Kb] est criminis honoratum bono testimonio non fuisse, quam honorem bonorum testimoniorum perdidisse: Minus est sine praedicatione virtutum ignobilem sine laude jacuisse [d 1Kb] , quam exhaeredem fidei factum laudes proprias perdidisse. Ea enim quae in alicujus gloriam proferuntur, nisi anxio et sollicito labore serventur, in invidiam maximi criminis intumescunt.

[5Kb] III. Hoc nos non falso dicere superiores nostrae litterae probaverunt, in quibus vobis sententiam nostram dilucida expositione protulimus et adversus [Col. 0310A] eos qui se ipsos infideles illicita nefariorum libellorum professione prodiderant, quasi evasuri irretientes illos diaboli laqueos viderentur, quo [e 1Kb] non minus quam, si ad nefarias aras accessissent, hoc ipso quod ipsum contestati fuerant tenerentur, sed etiam adversus illos qui acta [f 1Kb] fecissent, licet praesentes cum fierent non affuissent, cum praesentiam suam utique ut sic scriberentur mandando fecissent. Non est enim immunis a scelere qui ut fieret imperavit, nec est alienus a crimine 43 cujus consensu, licet non a se admissum crimen, tamen publice legitur; et cum totum fidei sacramentum in confessione Christi nominis intelligatur esse digestum, qui fallaces in excusatione praestigias quaerit negavit, et qui vult videri propositis [Col. 0310B] adversus Evangelium vel edictis vel legibus satisfecisse, hoc ipso jam paruit quod videri paruisse se voluit; necnon etiam contra illos quoque qui illicitis sacrificiis manus suas atque ora polluerant, pollutis ante mentibus propriis, unde etiam sunt ipsae manus atque ora polluta, fidem nostram consensumque monstravimus. Absit enim ab Ecclesia Romana vigorem suum tam profana facilitate dimittere et nervos severitatis eversa fidei majestate dissolvere; ut, cum adhuc non tantum jaceant, sed et cadant eversorum fratrum ruinae, properata nimis remedia communicationem utique non profutura praestentur, [Col. 0311A] et nova per misericordiam falsam vulnera [a 1Kb] veteribus transgressionis vulneribus imprimantur, ut miseris ad eversionem majorem eripiatur et poenitentia! Ubi enim poterit indulgentiae medicina proficere, si etiam ipse medicus intercepta poenitentia indulget periculis, si tantummodo operit vulnus, nec sinit necessaria temporis remedia obducere cicatricem? Hoc non est curare, sed, si dicere verum volumus, occidere.

[1Kb] IV. Quamquam confessorum quoque quos hic adhuc in carcerem dignitas suae confessionis inclusit, et ad certamen evangelicum sua fides in confessione jam gloriosa semel coronavit, litteras habeas conspirantes cum litteris nostris, quibus severitatem evangelicae disciplinae protulerunt et illicitas petitiones [Col. 0311B] ab Ecclesiae pudore revocarunt. Nisi hoc fecissent, disciplinae evangelicae ruinae non facile sarcirentur [b 1Kb] , praesertim cum nulli magis tam congruens esset tenorem evangelici vigoris illibatum dignitatemque servare [c 1Kb] , quam qui se excruciandos et excarnificandos pro Evangelio furentibus tradidissent, ne martyrii [d 1Kb] honorem merito perderent, si in occasione [e 1Kb] , martyrii praevaricatores Evangelii esse voluissent. Nam qui id quod habet non custodit in eo ex quo illud possidet, dum id ex quo possidet violat, amittit illud [f 1Kb] quod possidebat.

[5Kb] V. In quo loco maximas tibi atque uberes gratias referre debemus et reddimus quod illorum carceris tenebras litteris tuis illuminasti [g 1Kb] , quod ad illos venisti, quomodo introire potuisti, quod illorum animos [Col. 0311C] sua fide et confessione robustos tuis allocutionibus litterisque recreasti, quod, felicitates eorum [Col. 0312A] condignis laudibus prosecutus [h 1Kb] , accendisti ad multo ardentiorem coelestis gloriae cupiditatem, quod pronos impulisti, quod, ut credimus et optamus, victores futuros viribus tui sermonis animasti [i 1Kb] ; ut, quamquam hoc totum de fide confitentium [j 1Kb] et de divina indulgentia venire videatur, tamen in martyrio suo tibi ex aliquo debitores facti esse videantur. Sed, ut ad id unde digressus sermo videbatur esse rursus revertatur, quales litteras in Siciliam quoque miserimus subjectas habebis: quamquam nobis differendae hujus rei necessitas major incumbat, quibus, post excessum nobilissimae memoriae viri Fabiani, nondum est episcopus propter rerum et temporum difficultates constitutus, qui omnia ista moderetur [k 1Kb] et eorum qui lapsi sunt possit cum auctoritate [Col. 0312B] et consilio habere rationem: quamquam nobis in tam ingenti negotio placeat quod et tu ipse tractasti, prius Ecclesiae pacem [l 1Kb] sustinendam, deinde, sic collatione consiliorum cum episcopis, presbyteris, diaconis, confessoribus pariter ac stantibus laicis facta, lapsorum tractare rationem. Perquam enim nobis et 44 invidiosum et onerosum videtur non per multos examinare quod per multos commissum videatur fuisse, et unum sententiam dicere, cum tam grande crimen per multos diffusum notetur exisse; quoniam nec firmum decretum potest esse quod non plurimorum videbitur habuisse consensum. Aspice totum orbem pene vestatum et ubique jacere dejectorum reliquias et ruinas, et idcirco tam grande expeti consilium quam late propagatum videtur esse delictum. [Col. 0312C] Non sit minor medicina quam vulnus, non sint minora remedia quam funera, ut, quomodo [Col. 0313A] qui ruerunt ob hoc ruerunt quod caeca temeritate nimis incauti fuerunt, ita qui hoc disponere nituntur, omni consiliorum moderamine utantur ne quid non ut oportet factum tamquam irritum ab omnibus judicetur.

[2Kb] VI. Uno igitur eodemque consilio, iisdem precibus et fletibus tam nos, qui usque adhuc videmur temporis istius ruinas subterfugisse, quam illi qui in has temporis videntur clades incidisse, divinam majestatem deprecantes pacem ecclesiastico nomini postulemus. Mutuis votis nos invicem foveamus, custodiamus, armemus. Oremus pro lapsis ut erigantur, oremus pro stantibus ut non ad ruinas usque tententur, oremus ut qui cecidisse referuntur, delicti sui magnitudinem agnoscentes, intelligant [Col. 0313B] non momentaneam neque praeproperam desiderare medicinam. Oremus ut effectus indulgentiae lapsorum subsequatur et poenitentia, ut, intellecto suo crimine, velint nobis interim praestare patientiam, nec adhuc fluctuantem turbent Ecclesiae statum, ne interiorem nobis persecutionem ipsi incendisse videantur, et accedat ad criminum cumulum quod etiam inquieti fuerunt. Maxime enim illis congruit verecundia quorum in delictis damnatur mens in verecunda. Pulsent sane fores, sed non utique confringant; adeant ad limen Ecclesiae, sed non utique transiliant [a 1Kb] : castrorum coelestium excubent portis, sed armati modestia, qua intelligant se desertores fuisse. Resumant precum suarum tubam, sed qua non bellicum clangant: arment se quidem [Col. 0313C] modestiae telis, et quem negando mortis metu fidei dimiserant clypeum resumant, sed ut contra hostem diabolum vel nunc armati, non contra Ecclesiam, quae illorum dolet casus, armatos esse se credant. [Col. 0314A] Multum illis proficiet petitio modesta, postulatio verecunda, humilitas necessaria, patientia non otiosa. Mittant legatos pro suis doloribus lacrymas, advocatione fungantur ex intimo pectore prolati gemitus, dolorem probantes commissi criminis et pudorem.

[1Kb] VII. Immo, si dedecoris admissi magnitudinem perhorrescunt, si pectoris et conscientiae suae lethalem plagam et sinuosi vulneris altos recessus vere medica manu tractant, erubescant et petere; nisi quia majoris est rursum et periculi et pudoris auxilium pacis non petisse: sed hoc totum in sacramento, sed in ipsius postulationis lege, temporis facto temperamento, sed postulatione demissa, sed prece subdita, quoniam et qui petitur flecti debet, non incitari [b 1Kb] ; et sicut respici debet divina clementia, sic respici [Col. 0314B] debet et divina censura; et sicut scriptum est, Donavi tibi omne debitum, quia me rogasti (Matth. XVIII, 32), sic scriptum est: Qui me negaverit coram hominibus, negabo et ego eum coram patre meo et coram angelis ejus (Matth. X, 33). Deus enim ut est indulgens, ita est praeceptorum suorum exactor, et quidem diligens; et sicut ad convivium vocat, sic habitum nuptiarum non habentem [c 1Kb] ligatis manibus et pedibus extra sanctorum coetum foras jactat. Paravit coelum, sed paravit et tartarum: paravit refrigeria, sed paravit etiam aeterna supplicia: 45 paraviti naccessibilem lucem, sed paravit etiam perpetuae noctis vastam aeternamque [d 1Kb] caliginem.

[3Kb] VIII. Cujus temperamenti moderamen nos hic tenere [Col. 0314C] quaerentes diu, et quidem multi, et quidem cum quibusdam episcopis vicinis nobis et appropinquantibus, et quos ex aliis provinciis longe positis persecutionis istius ardor ejecerat, ante constitutionem [Col. 0315A] episcopi nihil innovandum putavimus, sed lapsorum curam mediocriter temperandam esse credimus; ut interim, dum episcopus dari a Deo nobis sustinetur, in suspenso eorum qui moras possunt dilationis sustinere causa teneatur, eorum autem quorum vitae suae finem urgens exitus dilationem non potest ferre, acta poenitentia et professa frequenter suorum detestatione factorum, si lacrymis, si gemitibus, si fletibus dolentis ac vere poenitentis animi signa prodiderint, cum spes vivendi secundum hominem nulla substiterit, ita demum caute et sollicite subveniri, Deo ipso sciente quid de talibus faciat et qualiter judicii sui examinet pondera, nobis tamen anxie curantibus ut nec [a 1Kb] pronam nostram improbi homines laudent facilitatem, nec vere poenitentes accusent [Col. 0315B] nostram quasi duram crudelitatem. Optamus te, beatissime ac gloriosissime papa, in Domino semper bene valere et nostri meminisse.



[3Kb] EPISTOLA XXXII.
(Erasm., III, 4. Pamel., Rigalt., Baluz., Oxon., Lips., XXXII.)
AD CLERUM CARTHAGINENSEM, DE MISSIS ROMAM ET ACCEPTIS INDE LITTERIS.

ARGUMENTUM.---Monetur clerus Carthaginensis ut [Col. 0316A] litteras Cleri Romani et Cypriani responsa communicanda curet.

Cyprianus presbyteris et diaconibus fratribus salutem. Quales litteras ad Clerum Romae agentem fecerim, quidque illi mihi rescripserint, quid etiam Moyses et Maximus presbyteri et Nicostratus et Rufinus [b 1Kb] diaconi et caeteri cum eis confessores in custodia constituti, aeque ad litteras meas rescripserint, ut scire possetis, fratres charissimi, exempla vobis legenda transmisi. Vos curate quantum potestis pro diligentia vestra ut scripta nostra et illorum rescripta fratribus nostris innotescant. Sed et si qui de peregrinis episcopi [c 1Kb] collegae mei, vel presbyteri, vel diacones [d 1Kb] praesentes fuerint vel supervenerint, [Col. 0316B] haec omnia de vobis audiant; et si exempla epistolarum transcribere [e 1Kb] et ad suos perferre voluerint, facultatem transcriptionis accipiant: quamvis et Saturo lectori fratri nostro [f 1Kb] mandaverim ut singulis desiderantibus describendi faciat potestatem, ut in ecclesiarum statu quoquo modo interim componendo servetur ab omnibus una et fida [g 1Kb] consensio. De caeteris vero quae agenda erunt, sicut et collegis meis [Col. 0317A] plurimis scripsi, plenius consilio communi tractabimus quando convenire in unum, permittente Domino, coeperimus. Opto vos, fratres charissimi ac desiderantissimi, semper bene valere. Fraternitatem salutate. Valete.



46 EPISTOLA XXXIII.
(Erasm., II, 51. Pamel., Rigalt., Baluz., XXXIII. Paris., XXXII. Oxon., Lips., XXXVIII.)
AD CLERUM ET PLEBEM, DE AURELIO LECTORE ORDINATO.

ARGUMENTUM.---Clero et plebi renuntiat Cyprianus Aurelium confessorem a se lectorem ordinatum, obiter virtutis illius et animi constantiam commendans, quibus etiam ulteriorem gradum in ecclesia merebatur.

[6Kb] I. Cyprianus presbyteris et diaconibus et plebi universae salutem. In ordinationibus clericis [a 1Kb] , fratres [Col. 0318A] charissimi, solemus vos ante consulere, et mores ac merita singulorum communi consilio ponderare. Sed expectanda non sunt testimonia humana cum praecedunt divina suffragia. Aurelius frater noster, illustris adolescens, a Domino jam probatus et Deo [b 1Kb] charus, in annis adhuc novellus, sed in virtutis [c 1Kb] ac fidei laude provectus, minor in aetatis suae indole, sed major in honore, gemino hic agone certavit; bis confessus, et bis confessionis suae victoria gloriosus, et quando vicit in cursu [d 1Kb] factus extorris, et cum denuo certamine fortiore pugnavit [e 1Kb] , triumphator et victor in praelio passionis. Quoties adversarius provocare servos Dei voluit, toties promptissimus ac fortissimus miles et pugnavit et vicit. Parum fuerat sub oculis ante paucorum, quando extorris fiebat, congressum [Col. 0319A] fuisse, meruit et in foro congredi clariore virtute, ut post magistratus etiam proconsulem vinceret, et post exilium tormenta superaret. Nec invenio quid in eo praedicare plus debeam, gloriam vulnerum, an verecundiam morum, quod honore virtutis insignis est, an quod pudoris admiratione laudabilis. Ita et dignitate excelsus est et humilitate submissus, ut appareat illum divinitus reservatum qui ad ecclesiasticam disciplinam caeteris esset exemplo, quomodo servi Dei in confessione virtutibus vincerent, post confessionem moribus eminerent.

[5Kb] II. Merebatur talis clericae ordinationis ulteriores gradus et incrementa majora, non de annis suis sed de meritis aestimandus. Sed interim placuit ut ab officio lectionis incipiat, quia et nihil magis congruit [Col. 0319B] voci quae Dominum gloriosa praedicatione confessa est, quam celebrandis [a 1Kb] divinis lectionibus personare; post verba sublimia quae Christi martyrium prolocuta sunt, Evangelium Christi legere, unde martyres fiunt; ad pulpitum post catastam venire, illic fuisse conspicuum gentilium multitudini, hic a fratribus conspici, illic auditum esse cum miraculo circumstantis populi, hic cum gaudio fraternitatis audiri. Hunc igitur, fratres [Col. 0320A] dilectissimi, a me et a collegis qui praesentes aderant ordinatum sciatis. Quod vos scio et libenter amplecti et optare tales in ecclesia nostra quamplurimos ordinari. Et quoniam semper gaudium properat, nec potest moras ferre laetitia, dominico legit interim nobis, id est [b 1Kb] , auspicatus est pacem dum [c 1Kb] dedicat lectionem. Vos orationibus frequenter insistite, et preces nostras vestris precibus adjuvate, ut Domini misericordia favens nobis, cito plebi suae et sacerdotem reddat incolumem et martyrem cum sacerdote lectorem. Opto vos, fratres charissimi [d 1Kb] , in Deo Patre et Christo Jesu semper bene valere.



[3Kb] 47 EPISTOLA XXXIV.
(Erasm., IV, 5. Pamel., Rigalt., Baluz., XXXIV. Paris., XXXIII. Oxon., Lips., XXXIX.)
AD CLERUM ET PLEBEM, DE CELERINO LECTORE ORDINATO.
[Col. 0320B]

ARGUMENTI pene ejusdem est cum praecedenti, praeterquam quod multis commendet Celerini in confessione fidei constantiam. Utramque autem in secessu scriptam, ipsae contextus circumstantiae satis indicant.

[1Kb] I. Cyprianus presbyteris et diaconibus et plebi universae, [Col. 0321A] fratribus in Domino, salutem. Agnoscenda et amplectenda sunt, fratres dilectissimi, beneficia divina, quibus Ecclesiam suam Dominus illustrare temporibus nostris et honestare dignatus est, commeatum dando bonis confessoribus suis et martyribus gloriosis, ut, qui sublimiter Christum confessi essent, clerum postmodum Christi ministeriis ecclesiasticis adornarent. Exultate itaque et gaudete nobiscum litteris [a 1Kb] nostris, quibus ego et collegae mei qui praesentes aderant, referimus ad vos Celerinum fratrem nostrum, virtutibus pariter et moribus gloriosum, clero nostro, non humana suffragatione sed divina dignatione conjunctum. Qui cum consentire dubitaret ecclesiae, ipsius admonitu et hortatu in visione per noctem compulsus est ne negaret [b 1Kb] nobis suadentibus. Cui plus licuit et [Col. 0321B] coegit quia nec fas fuerat nec decebat sine honore ecclesiastico esse quem sic Dominus honoravit coelestis gloriae dignitate.

[2Kb] II. Hic ad temporis nostri praelium primus [c 1Kb] , hic inter Christi milites antesignanus, hic inter persecutionis initia ferventia cum ipso infestationis principe et auctore congressus, dum inexpugnabili firmitate certaminis sui adversarium vincit, vincendi caeteris viam fecit, non brevi compendio vulnerum victor, sed [Col. 0322A] adhaerentibus diu et permanentibus [d 1Kb] poenis longae colluctationis miraculo triumphator. Per decem et novem dies custodia carceris septus in nervo ac ferro fuit; sed, posito in vinculis corpore, solutus ac liber spiritus mansit. Caro famis ac sitis diuturnitate contabuit, sed animam fide et virtute viventem nutrimentis spiritalibus Deus pavit. Jacuit inter poenas poenis suis fortior, inclusus includentibus major, jacens stantibus celsior, vincientibus firmior vinctus [e 1Kb] , sublimior judicantibus judicatus; et quamvis ligati nervo pedes essent, calcatus serpens et obtritus et victus est. Lucent in corpore glorioso clara vulnerum signa, eminent et apparent [f 1Kb] in nervis hominis ac membris longa tabe consumptis expressa vestigia. Sunt magna, sunt mira quae de virtutibus ejus ac laudibus fraternitas [Col. 0322B] audiat. Et si aliquis Thomae similis exstiterit qui minus auribus credat, nec oculorum fides deest ut quis quod audit et videat. In servo Dei victoriam gloria vulnerum fecit, gloriam cicatricum memoria [g 1Kb] custodit.

[2Kb] III. Nec rudis iste aut novus est in Celerino charissimo nostro titulus gloriarum; per vestigia cognationis suae graditur, parentibus ac propinquis suis honore consimili divinae dignationis aequatur. Avia ejus Celerina jam pridem martyrio coronata est. Item patruus [Col. 0323A] ejus et avunculus Laurentius [a 1Kb] et Egnatius, in castris et ipsi quondam saecularibus militantes, sed veri et spiritales Dei milites, dum diabolum Christi confessione [b 1Kb] prosternunt, palmas a Domino [c 1Kb] et coronas illustri passione meruerunt. Sacrificia pro eis semper, ut meministis, offerimus quoties martyrum passiones et dies anniversaria [d 1Kb] commemoratione celebramus. Nec degener ergo esse nec minor poterat quem sic domesticis exemplis virtutis ac fidei provocabat familiae dignitas et generosa 48 nobilitas. Quod si in familia saeculari praedicationis [e 1Kb] et laudis est esse patricium, quanto majoris laudis et honoris est fieri in coelesti praedicatione generosum! Non invenio quem beatiorem magis dicam, utrumne illos de posteritate tam clara, an hunc de origine gloriosa. [Col. 0323B] Ita aequaliter apud eos recurrit et commeat divina dignatio, ut et illorum coronam dignitas sobolis [f 1Kb] illustret, et hujus gloriam sublimitas generis illuminet.

[1Kb] IV. Hunc ad nos, fratres dilectissimi, cum tanta Domini dignatione venientem, testimonio et miraculo ejus ipsius qui se persecutus fuerat illustrem, quid aliud quam super pulpitum, id est super tribunal ecclesiae, oportebat imponi, ut, loci altioris celsitate [g 1Kb] subnixus, et plebi universae pro honoris sui claritate conspicuus, legat praecepta et Evangelium Domini, quae fortiter ac fideliter sequitur? Vox Dominum confessa in his quotidie quae Dominus locutus est audiatur. Viderit an sit ulterior gradus ad quem profici [h 1Kb] in ecclesia possit. Nihil est in quo magis confessor fratribus prosit [i 1Kb] quam ut, dum evangelica lectio de [Col. 0323C] ore ejus auditur, lectoris fidem quisquis audierit imitetur. Jungendus in lectione Aurelio fuerat, cum quo et divini honoris societate conjunctus est, cum quo omnibus virtutis et laudis [j 1Kb] insignibus copulatus est. Pares ambo, et uterque consimiles, in quantum [Col. 0324A] gloria sublimes; in tantum verecundia humiles, quantum divina dignatione promoti, tantum sua quiete et tranquillitate summissi, et virtutum pariter et morum singulis exempla praebentes, et congressioni et paci congruentes, illic robore, hic pudore laudabiles.

[1Kb] V. In talibus servis laetatur Dominus; in ejusmodi confessoribus gloriatur, quorum secta et conversatio sic proficit ad praeconium gloriae, ut magisterium caeteris praebeat disciplinae. Ad hoc eos Christus esse hic in Ecclesia diu voluit, ad hoc de media morte subtractos, quadam, ut ita dixerim, resurrectione circa eos facta, incolumes reservavit, ut, dum nihil in honore [k 1Kb] sublimius, nihil in humilitate summissius a fratribus cernitur, hos eosdem fraternitatis secta [l 1Kb] comitetur. Hos tamen lectores interim constitutos [Col. 0324B] sciatis, quia oportebat lucernam super candelabrum poni, unde omnibus luceat, et gloriosos vultus in loco altiore constitui, ubi, ab omni fraternitate circumstante conspecti, incitamentum gloriae videntibus praebeant. Caeterum presbyterii honorem designasse nos illis jam sciatis, ut et sportulis iisdem cum presbyteris honorentur, et divisiones mensurnas [m 1Kb] aequatis [n 1Kb] quantitatibus partiantur, sessuri nobiscum provectis et corroboratis annis suis; quamvis in nullo minor possit videri aetatis indole qui consummavit aetatem gloriae dignitate. Opto vos, fratres charissimi et desiderantissimi, semper bene valere.



[3Kb] EPISTOLA XXXV.
(Erasm., IX, 10. Pamel., Rigalt., Baluz., XXXV. Paris., XXXIV. Oxon., Lips., XL.)
AD EOSDEM, DE NUMIDICO ORDINATO PRESBYTERO.
[Col. 0324C]

ARGUMENTUM.---Nuntiat clero et plebi Numidicum a se ordinatum presbyterum, paucis dignitatem illius commendans.

Cyprianus presbyteris et diaconibus et plebi universae, [Col. 0325A] charissimis ac desiderantissimis fratribus, salutem. Nuntiandum [a 1Kb] vobis fuit, fratres charissimi, quod pertineat et ad communem laetitiam et ad ecclesiae nostrae maximam gloriam. Nam admonitos nos et instructos sciatis dignatione divina 49 ut Numidicus presbyter adscribatur presbyterorum Carthaginensium numero et nobiscum sedeat in clero, luce clarissima confessionis illustris [b 1Kb] , et virtutis ac fidei honore sublimis; qui hortatu suo copiosum martyrum [c 1Kb] numerum, lapidibus et flammis necatum, ante se misit [d 1Kb] ; quique uxorem adhaerentem lateri suo concrematam [e 1Kb] simul cum caeteris, conservatam magis dixerim, laetus aspexit. Ipse semiustulatus et lapidibus obrutus et pro mortuo derelictus, dum [f 1Kb] postmodum filia sollicito pietatis obsequio cadaver patris inquirit, [Col. 0325B] semianimis inventus et extractus et [g 1Kb] refocillatus, a comitibus quos ipse praemiserat remansit invictus [h 1Kb] . Sed remanendi, ut videmus, haec fuit causa ut eum clero nostro Dominus adjungeret et desolatam per lapsum quorumdam presbyterorum nostrorum copiam [i 1Kb] gloriosis sacerdotibus adornaret. Et promovebitur quidem, cum Deus permiserit, ad ampliorem locum regionis suae, quando in praesentiam protegente Domino venerimus. Interim quod ostenditur fiat, ut cum gratiarum actione suscipiamus hoc Dei munus, sperantes de misericordia Domini ejusmodi [Col. 0326A] ornamenta complura, ut, redintegrato Ecclesiae suae robore, tam mites et humiles faciat in consessus nostri honore florere. Opto vos, fratres charissimi ac desiderantissimi, semper bene valere.



[2Kb] EPISTOLA XXXVI.
(Erasm., III, 24. Pamel., Rig., Baluz., XXXVI. Paris. XXXV. Oxon., Lips., VII.)
AD CLERUM, DE CURA PAUPERUM ET PEREGRINORUM.

ARGUMENTUM.---Monet ne glomeratim martyres visitent, ne viduas, infirmos, pauperesve aut peregrinos negligant.

Cyprianus presbyteris et diaconibus, fratribus charissimis, salutem. Saluto vos, fratres charissimi, per Dei gratiam incolumis, optans cito ad vos venire, [Col. 0326B] ut desiderio tam meo quam vestro et omnium fratrum satisfiat [j 1Kb] . Oportet nos tamen paci communi consulere et interdum, quamvis cum taedio animi nostri, deesse vobis, ne praesentia nostra invidiam et violentiam gentilium provocet, et simus auctores rumpendae pacis, qui magis quieti omnium consulere debemus. Quando ergo vos scripseritis, rebus compositis, me venire debere, aut si ante dignatus fuerit Dominus ostendere, tunc ad vos veniam. Ubi enim mihi aut melius possit esse aut laetius quam illic ubi me Deus et credere voluit et crescere? Viduarum et infirmorum [Col. 0327A] et omnium pauperum curam peto diligenter habeatis. Sed et peregrinis, si qui indigentes fuerint, sumptus suggeratis de quantitate mea propria quam apud Rogatianum compresbyterum nostrum dimisi. Quae quantitas ne forte jam universa erogata sit, misi eidem per Naricum acolythum aliam portionem, ut largius et promptius circa laborantes fiat operatio. Opto vos, fratres charissimi, semper bene valere et nostri meminisse. Fraternitatem vestram meo nomine salutate, et ut nostri memores sint admonete.



[1Kb] 50 EPISTOLA XXXVII.
(Erasm., III, 6. Pamel., Rigalt., Baluz., XXXVII. Paris., XXXVI, Oxon., Lips., XII.)
AD CLERUM, UT CONFESSORIBUS IN CARCERE CONSTITUTIS OMNIS HUMANITAS PRAEBEATUR.
[Col. 0327B]

ARGUMENTUM.---Hortatur clerum suum ut omnis humanitas et cura adhibeatur circa confessores, tum vivos, tum in carcere defunctos; ut dies mortis eorum diligenter adnotentur, ad celebrandam quotannis eorum memoriam; denique ut pauperum etiam non obliviscantur.

[1Kb] I. Cyprianus presbyteris et diaconibus fratribus salutem. Quamquam sciam vos, fratres charissimi, litteris meis frequenter admonitos esse ut gloriosa voce Dominum confessis et in carcere constitutis omnis diligentia praebeatur, tamen identidem vobis incumbo, ne quid ad curam desit iis quibus ad gloriam nihil deest. Atque utinam loci et gradus [Col. 0327C] mei conditio permitteret ut ipse nunc praesens esse [Col. 0328A] possem! promptus et libens solemni ministerio cuncta circa fortissimos fratres nostros dilectionis obsequia complerem. Sed officium meum vestra, quaeso, diligentia representet, et faciat omnia quae fieri oportet circa eos quos in talibus meritis fidei ac virtutis suae [a 1Kb] illustravit divina dignatio. Corporibus etiam omnium qui, etsi torti non sunt in carcere, tamen glorioso exitu mortis excedunt, impertiatur et vigilantia et cura propensior. Neque enim virtus eorum aut honor minor est quo minus ipsi quoque inter beatos martyres aggregentur: quod in illis est, toleraverunt quicquid tolerare parati et prompti fuerunt. Qui se tormentis et morti sub oculis Dei obtulit, passus est quicquid pati voluit [b 1Kb] ; non enim ipse tormentis, sed tormenta ipsi defuerunt [Col. 0328B] [c 1Kb] . Qui in me confessus fuerit coram hominibus, et ego in illo confitebor coram Patre meo qui in coelis est (Matth. X, 32), dicit Dominus [d 1Kb] . Confessi sunt Qui toleraverit usque ad finem hic salvus erit [e 1Kb] (Ibid., 22), dicit Dominus. Toleraverunt, et ad finem usque incorrupta et immaculata virtutum suarum merita pertulerunt. Et iterum scriptum est: Esto fidelis usque ad mortem, et dabo tibi coronam vitae (Apoc. II, 10). Usque ad mortem fideles et stabiles et inexpugnabiles perseveraverunt. Cum voluntati et confessioni nominis in carcere et in vinculis accedit [f 1Kb] et moriendi terminus, consummata martyris gloria est.

[3Kb] II. Denique et dies eorum quibus excedunt annotate, ut commemorationes eorum inter memorias [Col. 0328C] martyrum celebrare possimus: quamquam Tertullus, [Col. 0329A] fidelissimus et devotissimus frater noster, pro caetera sollicitudine [a 1Kb] et cura sua quam fratribus in omni obsequio operationis impertit, qui nec illic circa curam corporum deest, scripserit et scribat ac significet mihi dies quibus in carcere beati fratres nostri ad immortalitatem gloriosae mortis exitu transeunt, et celebrentur hic a nobis oblationes et sacrificia ob commemorationes eorum, quae cito vobiscum, Domino protegente, celebrabimus. Pauperibus quoque, ut saepe jam scripsi, cura ac diligentia vestra non desit, iis tamen qui, in fide stantes et nobiscum fortiter militantes, Christi castra non reliquerunt; quibus quidem nunc major a nobis et dilectio et cura praestanda est quod nec paupertate adacti, nec persecutionis tempestate prostrati, cum Domino fideliter [Col. 0329B] serviunt, caeteris quoque pauperibus exemplum fidei praebuerunt. Opto vos, fratres charissimi ac desiderantissimi, semper bene valere et nostri meminisse. Fraternitatem meo nomine salutate. Valete.



[1Kb] 51 EPISTOLA XXXVIII.
(Pamel., Rigalt., Baluz., XXXVIII. Paris., XXXVIII. Oxon., Lips., XLI.)
AD CALDONIUM, HERCULANUM ET CAETEROS, DE ABSTINENDO FELICISSIMO.

ARGUMENTUM.---Felicissimus, una cum seditionis suae sociis, a communione omnium arcendus.

[2Kb] I. Cyprianus Caldonio et Herculano collegis, item Rogatiano et Numidico compresbyteris salutem. Vehementer contristatus sum, fratres charissimi, acceptis [Col. 0329C] litteris vestris, ut, cum mihi propositum semper et votum sit universam fraternitatem nostram incolumem continere, et illibatum gregem, secundum quod charitas exigit, reservare, nunc nuntietis Felicissimum multa improbe et insidiose esse molitum; ut praeter fraudes veteres [b 1Kb] et rapinas, de quibus jampridem multa cognoveram, nunc quoque cum episcopo portionem [Col. 0330A] plebis dividere, id est, a pastore oves et filios a parente separare [c 1Kb] , et Christi membra dissipare tentaverit. Cumque ego vos pro me vicarios miserim, ut expungeretis necessitates fratrum nostrorum sumptibus, si qui etiam vellent suas artes exercere, additamento quantum satis esset desideria eorum juvaretis, simul etiam et aetates eorum et conditiones et merita discerneretis, ut etiam nunc ego, cui cura incumbit omnes optime nosse, et dignos quosque et humiles et mites ad ecclesiasticae administrationis officia promoverem, ille [d 1Kb] intercesserit ne quis posset expungi, neve ea quae desideraveram possent diligenti [e 1Kb] examinatione discerni, comminatus sit etiam fratribus nostris qui primi expungi accesserant potentatu improbo et terrore violento quod secum [Col. 0330B] in morte [f 1Kb] non communicarent qui nobis obtemperare voluissent.

[1Kb] II. Cumque post haec omnia, nec loci mei honore motus, nec vestra auctoritate et praesentia fractus, instinctu suo quietem fratrum turbans proripuerit se cum plurimis, ducem se factionis et seditionis principem temerario furore contestans; in quo quidem gratulor plurimos fratres ab hac audacia recessisse et vobis acquiescere maluisse, ut cum Ecclesia matre remanerent et stipendia ejus episcopo dispensante perciperent; quod quidem et caeteros pro certo scio cum pace facturos et cito ab errore temerario recessuros. Interim, cum Felicissimus comminatus sit non communicaturos in morte secum qui nobis obtemperassent, id est qui nobis communicarent, accipiat [Col. 0330C] sententiam quam prior dixit, ut abstentum se a nobis sciat, quando ad fraudes ejus et rapinas, quas dilucida veritate cognovimus, adulterii etiam crimen accedit, quod fratres nostri graves viri deprehendisse se nuntiaverunt, et probaturos se asseverarunt. Quae omnia tunc cognoscemus quando in unum cum collegis pluribus permittente Domino convenerimus. Sed [Col. 0331A] et Augendus, qui, nec Episcopum nec Ecclesiam cogitans, pariter se cum illo conspiratione et factione sociavit, si ultra cum eo perseveraverit, sententiam ferat quam ille in se factiosus et temerarius provocavit. Sed et quisquis se conspirationi et factioni ejus adjunxerit, sciat se in ecclesia nobiscum non esse communicaturum, qui sponte maluit ab ecclesia separari. Hac litteras meas fratribus nostris legite, et Carthaginem ad clerum quoque transmittite, additis nominibus eorum qui cum Felicissimo se junxerunt. Opto vos, fratres charissimi, semper bene valere et nostri meminisse. Valete.





[12Kb] 52 EPISTOLA XXXIX.
(Pamel., Rigalt., Baluz., XXXIX. Paris. XXXVIII. Oxon., Lips., XLII.)
CALDONII, HERCULANI ET CAETERORUM EPISTOLA AD CYPRIANUM, DE ABSTENTO FELICISSIMO CUM SUIS.
[Col. 0331B]

ARGUMENTUM.---Quod jusserat illis epistola praecedens, perficiunt Caldonius, Herculanus ac caeteri.

Caldonius cum Herculano et Victore collegis, item [Col. 0332A] Rogatiano cum Numidico presbyteris. Abstinuimus a communicatione Felicissimum et Augendum, item Repostum de extorribus, et Irenem Rutilorum, et Paulam sarcinatricem; quod ex annotatione mea scire debuisti. Item abstinuimus Sophronium, et ipsum de extorribus, Soliassum budinarium.



EPISTOLA XL.
(Erasm., I, 8. Pamel., Rigalt., Baluz., XL. Paris., XXXIX. Oxon., Lips., XLIII.)
AD PLEBEM, DE QUINQUE PRESBYTERIS SCHISMATICIS FACTIONIS FELICISSIMI.

ARGUMENTUM.---Quemadmodum epistola ante hanc secunda clero, sic nunc plebi nuntiat Cyprianus vitandum Felicissimum, cum suae factionis quinque [Col. 0332B] presbyteris, qui tum lapsis sine discrimine pacem dabant, tum seditionem et schisma adversum se concitarent.

[3Kb] I. Cyprianus plebi universae salutem. Quamquam, fratres charissimi, Virtius [a 1Kb] , fidelissimus atque integerrimus presbyter, item Rogatianus et Numidicus, [Col. 0333A] presbyteri confessores et gloria divinae dignationis illustres, sed et diaconi, boni viri et ecclesiasticae administrationi per omnia obsequia devoti, cum caeteris ministris [a 1Kb] plenam vobis praesentiae suae diligentiam praebeant, et exhortationibus assiduis singulos corroborare, sed et lapsorum mentes consiliis salubribus regere et reformare non desinant, tamen ego quantum possum admoneo et quomodo possum visito vos litteris meis. Litteris, inquam, fratres charissimi: hoc enim quorumdam presbyterorum malignitas et perfidia perfecit [b 1Kb] , ne ad vos ante diem Paschae venire licuisset, dum, conjurationis suae memores, et antiqua illa contra episcopatum meum, immo contra suffragium vestrum et Dei judicium, venena retinentes, instaurant veterem contra nos impugnationem [Col. 0333B] suam, et sacrilegas machinationes insidiis solitis denuo renovant. Et quidem de Dei providentia, nobis hoc nec volentibus nec optantibus, immo et ignoscentibus et tacentibus, poenas quas meruerant pependerunt, ut a nobis non ejecti ultro se ejicerent, ipsi in se pro conscientia sua sententiam darent, secundum vestra et divina suffragia conjurati et scelerati de Ecclesia sponte se pellerent.

[1Kb] II. Nunc apparuit [c 1Kb] Felicissimi factio [d 1Kb] unde venisset, quibus radicibus et quibus viribus staret. Hi fomenta olim quibusdam confessoribus et hortamenta tribuebant ne concordarent cum episcopo suo, ne ecclesiasticam disciplinam cum fide, et quiete juxta praecepta Dominica, continerent, ne confessionis suae [Col. 0334A] gloriam incorrupta et immaculata conversatione servarent. Ac, ne parum fuisset corrupisse quorumdam confessorum mentes et contra sacerdotium Dei portionem ruptae fraternitatis armare voluisse, nunc se ad lapsorum perniciem venenata sua deceptione verterunt, ut aegros, et saucios et ad capienda fortiora consilia per calamitatem ruinae suae minus idoneos et minus solidos, a medela vulneris sui avocent, et 53 intermissis precibus et orationibus, quibus Dominus longa et continua satisfactione placandus est, ad exitiosam temeritatem mendacio captiosae pacis invitent.

[3Kb] III. Sed oro vos, fratres, vigilate contra insidias diaboli, et, pro vestra salute solliciti, contra mortiferam fallaciam diligentius excubate. Persecutio est haec alia, et alia tentatio. Quinque isti presbyteri nihil aliud [Col. 0334B] sunt quam quinque primores illi qui edicto nuper magistratibus fuerant copulati ut fidem nostram subruerent, ut gracilia fratrum corda ad lethales [e 1Kb] laqueos praevaricatione veritatis averterent. Eadem nunc ratio, eadem rursus eversio per quinque presbyteros Felicissimo copulatos ad ruinam salutis inducitur, ut non rogetur Deus, nec qui negavit Christum, eumdem Christum quem negaverat deprecetur, post culpam criminis tollatur et poenitentia, nec per episcopos et sacerdotes Domino satisfiat, sed, relictis Domini sacerdotibus; contra evangelicam disciplinam nova traditio sacrilegae institutionis exsurgat; cumque semel placuerit tam nobis quam confessoribus et clericis urbicis, item universis episcopis [Col. 0335A] vel in nostra provincia vel trans mare constitutis ut nihil innovetur circa lapsorum causam, nisi omnes in unum convenerimus, et, collatis consiliis, cum disciplina pariter et misericordia temperatam sententiam fixerimus, contra hoc consilium nostrum rebelletur, et omnis sacerdotalis auctoritas et potestas factiosis conspirationibus destruatur.

[1Kb] IV. Quas nunc poenas patior, fratres charissimi, quod ipse ad vos in praesentiarum venire non possum, ipse singulos aggredi, ipse vos, secundum Domini et Evangelii ejus magisterium [a 1Kb] , cohortari! Non suffecerat [b 1Kb] exsilium jam biennii et a vultibus atque ab oculis vestris lugubris separatio, dolor jugis et gemitus, qui me solum sine vobis continua lamentatione discruciat, lacrymae diebus ac noctibus profluentes, [Col. 0335B] quod sacerdoti quem tanto amore et ardore fecistis, necdum vos salutare, necdum complexibus vestris inhaerere contingat. Accessit hic tabescenti animo nostro dolor major, quod in tanta sollicitudine ac necessitate excurrere ad vos ipse non possum, dum, per minas et per insidias perfidorum, cavemus ne advenientibus nobis tumultus illic major oriatur, et, cum paci et tranquillitati episcopus providere in omnibus debeat, ipse materiam [c 1Kb] seditioni dedisse et persecutionem denuo exacerbasse videatur. Hinc tamen, fratres dilectissimi, hinc admoneo pariter et consulo ne perniciosis vocibus temere credatis, ne fallacibus verbis consensum facile commodetis, ne pro luce tenebras, pro die noctem, pro cibo famem, pro potu [Col. 0336A] sitim, venenum pro remedio, mortem pro salute sumatis. Ne [d 1Kb] aetas vos eorum nec auctoritas fallat, qui ad duorum presbyterorum veterem nequitiam (Dan. XIII) respondentes, sicut illi Susannam pudicam corrumpere et violare conati sunt, sic et hi adulterinis doctrinis Ecclesiae pudicitiam corrumpere et veritatem evangelicam violare conantur.

[3Kb] V. Clamat et dicit Dominus: Nolite audire sermones pseudoprophetarum, quoniam visiones cordis eorum frustrantur eos. Loquuntur, sed non ab ore Domini. Dicunt eis qui abjiciunt verbum Domini: Pax erit vobis (Hier. XXIII, 16, 17). Pacem nunc offerunt qui ipsi non habent pacem. In Ecclesiam [e 1Kb] lapsos reducere et revocare promittunt qui de Ecclesia [f 1Kb] recesserunt. Deus unus est et Christus unus (Ephes. IV, 5), et [Col. 0336B] una Ecclesia, et Cathedra una super petram Domini voce fundata. Aliud altare constitui aut sacerdotium novum fieri praeter unum altare et unum sacerdotium non potest. Quisquis alibi collegerit, spargit. Adulterum est, impium 54 est, sacrilegum est quodcumque humano furore instituitur ut dispositio divina violetur. Procul ab hujusmodi hominum contagione discedite, et sermones eorum velut cancer et pestem fugiendo vitate, praemonente Domino et dicente: Caeci sunt duces caecorum. Caecus autem caecum ducens simul in foveam cadent (Matth. XV, 14). Intercedunt precibus vestris, quas [g 1Kb] nobiscum diebus ac noctibus Deo funditis ut eum justa satisfactione placetis. Intercedunt lacrymis vestris, quibus commissi delicti [Col. 0337A] crimen abluitis. Intercedunt paci quam vere et fideliter de Domini misericordia postulatis, nec sciunt scriptum esse: Et propheta ille aut somnium somnians ille qui locutus est ut errare te faceret a Domino Deo tuo, interficietur (Deut. XIII, 6). Nemo vos, fratres charissimi, errare a Domini [a 1Kb] viis faciat: nemo vos Christianos ab Evangelio Christi rapiat: nemo filios Ecclesiae de Ecclesia tollat. Pereant sibi soli qui perire voluerunt: extra Ecclesiam soli remaneant qui de Ecclesia recesserunt. Soli cum episcopis non sint qui contra episcopos rebellarunt. Conjurationis suae poenas soli subeant qui olim, secundum vestra [b 1Kb] suffragia, nunc secundum Dei judicia, sententiam conjurationis et malignitatis suae subire meruerunt.

[1Kb] VI. Monet nos Dominus in Evangelio suo dicens: [Col. 0337B] Rejicitis mandatum Dei ut traditionem vestram statuatis (Marc. VII, 9). Qui mandatum Dei rejiciunt et traditionem suam statuere conantur, fortiter a vobis et firmiter respuantur: sufficiat lapsis ruina una. Nemo volentes surgere sua circumventione praecipitet; nemo jacentes, pro quibus nos rogamus ut Dei manu et brachio subleventur, prosternat gravius et deprimat: nemo semianimes et ut salutem suam pristinam recipiant deprecantes, ab omni spe salutis avertat; nemo nutantibus lapsus sui caligine omne itineris [c 1Kb] salutaris lumen extinguat. Instruit Apostolus dicens: Si quis aliter docet, et non acquiescit sanis verbis Domini nostri Jesu Christi et doctrinae ejus, stupore [d 1Kb] elatus, discede ab hujusmodi (I Tim. VI, 3-5). Et iterum dicit ipse: Nemo vos decipiat inanibus verbis. Propterea [Col. 0337C] enim venit ira Dei super filios contumaciae. Nolite ergo esse participes eorum (Ephes. V, 6, 7). Non est quod, decepti inanibus verbis, pravitatis eorum incipiatis esse participes [e 1Kb] . Discedite a talibus, quaeso vos, et acquiescite consiliis nostris, qui pro [Col. 0338A] vobis quotidie continuas Domino preces fundimus, qui vos ad Ecclesiam revocari [f 1Kb] per Domini clementiam cupimus, qui de Deo pacem plenissimam prius matri, tum et filiis ejus oramus. Cum precibus atque orationibus nostris vestras quoque orationes et preces jungite, cum fletibus nostris vestras lacrymas copulate. Vitate lupos, qui, oves a pastore secernunt. Vitate linguam diaboli venenatam, qui, ab initio mundi fallax semper et mendax, mentitur ut fallat, blanditur ut noceat, bona promittit ut malum tribuat, vitam pollicetur ut perimat. Lucent nunc quoque verba ejus, et venena manifesta sunt: pacem pollicetur, ne perveniri possit ad pacem; salutem promittit, ne qui deliquit veniat ad salutem; Ecclesiam spondet, quando id agat ut qui illi credit in totum ab Ecclesia [Col. 0338B] pereat.

[2Kb] VII. Nunc est, fratres dilectissimi, ut et qui statis fortiter perseveretis, et stabilitatem vestram gloriosam, quam in persecutione tenuistis, perpetua firmitate servetis, et si [g 1Kb] qui, circumveniente adversario, lapsi estis, in secunda hac tentatione spei et paci vestrae fideliter consulatis; et ut vobis Dominus ignoscat, a sacerdotibus Domini non recedatis, cum scriptum sit: Et homo quicumque fecerit in superbia, ut non exaudiat sacerdotem aut judicem quicumque fuerit in diebus illis, morietur 55 homo ille (Deut. XVII, 12). Persecutionis istius novissima haec est et extrema tentatio, quae et ipsa cito, Domino protegente, transibit, ut repraesenter vobis post Paschae diem cum collegis meis; quibus praesentibus, secundum arbitrium quoque vestrum et [Col. 0338C] omnium nostrum commune consilium, sicut semel placuit, ea quae agenda sunt disponere pariter et limare poterimus. Si quis autem, poenitentiam agere et Deo satisfacere detrectans, ad Felicissimi et satellitum ejus partes concesserit, et se haereticae factioni conjunxerit, [Col. 0339A] sciat se postea ad Ecclesiam redire et cum episcopis et plebe Christi communicare non posse. Opto vos, fratres charissimi, semper bene valere et circa Domini misericordiam exorandam continuis nobiscum precibus insistere.



EPISTOLA XLI.
(Erasm., II, 11. Pamel., Rigalt., Baluz., XLI. Paris., XL. Oxon., Lips., XLIV.)
AD CORNELIUM, QUOD ORDINATIONEM NOVATIANI NON RECEPERIT.

ARGUMENTUM.---Nuntii a Novatiano missi, qui illius ordinationem ecclesiae Carthaginensi significaverant, a Cypriano rejiciuntur.

(Hanc epistolam ad tomum III hujusce bibliothecae, cum epistolis S. Cornelii papae consociandam, remisimus.)



56 EPISTOLA XLII.
(Erasm., II, 10. Pamel., Rigalt., Baluz., XLII. Paris., XLI. Oxon., Lips., XLV. Coustant., Epist. Rom. Pontif., I, p. 127. Galland., Bibl. vett. PP., III, p. 334.)
AD CORNELIUM, DE ORDINATIONE EJUS A SE COMPROBATA ET DE FELICISSIMO.
[Col. 0339B]

ARGUMENTUM.---Excusat se Cyprianus quod indubitatam fidem non habuerit ordinationi Cornelii, priusquam ad se pervenirent litterae collegarum Caldonii et Fortunati, quibus illa legitima fuisse comprobatur: idque, ob contrariam Novatianae partis factionem, obiter repetens, quod illi statim in ipsis primordiis non adhaeserit, sed potius Cornelio, usque adeo ut criminationes contra hanc suscipere detrectarit.

(Hanc epistolam, sicut praecedentem et sequentem, ad tomum tertium, ubi de S. Cornelii papae epistolis, transferendam [Col. 0339C] duximus.)



58 EPISTOLA XLIII.
(Erasm., II, 9. Pamel., Rigalt., Baluz., XLIII. Paris., XLII. Oxon., Lips., XLVII. Coustant., Epist. Rom. Pont., I, p. 130. Galland., Bibl. vett. PP., p. 335.)
AD EUMDEM, QUOD AD CONFESSORES A NOVATIANO SEDUCTOS LITTERAS FECERIT.

ARGUMENTUM Epistolae titulus satis indicat; constat [Col. 0340A] autem ex nuntio unam missam hanc epistolam et sequentem cum praesenti.

(Vide notam duabus epistolis praecedentibus subjectam.)



[3Kb] EPISTOLA XLIV.
(Erasm., III, 2. Pamel., Rigalt., Baluz., XLIV. Paris., XLIII. Oxon., Lips., XLVI.)
AD CONFESSORES ROMANOS, UT AD UNITATEM REDEANT.

ARGUMENTUM.---Confessores Romanos factione Novatiani et Novati seductos hortatur, ut ad unitatem redeant.

Cyprianus Maximo et Nicostrato et caeteris confessoribus salutem. Cum frequenter, charissimi, cognoveritis ex litteris meis quem et confessioni vestrae [Col. 0340B] honorem et fraternitati connexae dilectionem meo sermone servaverim, credatis quaeso et acquiescatis his litteris meis, quibus vobis et actui ac laudibus vestris et scribo et simpliciter ac fideliter consulo. Gravat enim me atque contristat et intolerabilis perculsi pene prostrati pectoris moestitia perstringit cum vos illic comperissem contra ecclesiasticam dispositionem, contra evangelicam legem, contra institutionis catholicae unitatem [a 1Kb] , alium episcopum fieri consensisse, id est, quod nec fas est nec licet fieri, ecclesiam aliam constitui, Christi membra discerpi, Dominici gregis animum et corpus unum discissa aemulatione lacerari. Quod quaeso ut in vobis saltem illicitum istud fraternitatis nostrae discidium non perseveret, sed, et confessionis vestrae et divinae traditionis [Col. 0340C] memores, ad matrem revertamini unde prodiistis, unde ad confessionis gloriam cum ejusdem matris exultatione venistis. Nec putetis [b 1Kb] sic vos Evangelium Christi asserere, dum vosmetipsos a Christi grege et ab ejus pace et concordia separatis, cum magis militibus gloriosis et bonis congruat intra domestica castra consistere, et intus positos, ea quae in commune tractanda sunt agere ac providere. Nam, [Col. 0341A] cum unanimitas et concordia nostra scindi omnino non debeat, quia nos, Ecclesia derelicta, foras exire et ad vos venire non possumus, ut vos magis ad Ecclesiam matrem et ad nostram [a 1Kb] fraternitatem revertamini, quibus possumus hortamentis petimus et rogamus. Opto vos, fratres charissimi, semper bene valere.



59 EPISTOLA XLV.
(Erasm., IV, 8. Pamel., Rigalt., Baluz., XLV. Paris., XLIV. Oxon., Lips., XLVIII. Coustant., Epist. Rom. Pont., I, p. 131. Galland., Bibl. vett. PP., III, p. 335.)
AD CORNELIUM, DE POLYCARPO HADRUMETINO.

ARGUMENTUM.---Hac se purgat epistola quid factum sit, ut interea dum Hadrumeti fuerit, non ad Cornelium, sed ad Clerum Romanum litterae inde a Polycarpi [Col. 0341B] Clero fuerint factae, cum tamen antea ipse Polycarpus ad Cornelium potius scripserit. Constat autem ex ipso contextu paulo, post praecedentes hanc esse conscriptam.


(Vide tom. III.)





60 EPISTOLA XLVI.
(Erasm., III, 11. Pamel., Rigalt., Baluz., XLVI. Paris., XLV. Oxon., Lips., XLIX. Coustant., Epist. Rom. Pontif., I, p. 135. Galland., Biblioth. vett. PP. III, p. 337. Routh., Reliq. sacr., III, p. 6, 23.)
CORNELII AD CYPRIANUM, DE CONFESSORIBUS AD UNITATEM REVERSIS.

ARGUMENTUM.---Cornelius Cyprianum certiorem facit de solemni, quem describit, confessorum ad Ecclesiam reditu.

[Col. 0341C] (Vid. tom. III.)




61 EPISTOLA XLVII.
(Erasm., II, 12. Pamel., Rigalt., Baluz., XLVII. Paris., XLVI. Coustant., Epist. Rom. Pontif., I, p. 143. Galland., Bibl. vett. PP. III, p. 340.)
CYPRIANI AD CORNELIUM, RESPONSUM CONGRATULATORIUM DE ILLORUM REDITU EX SCHISMATE.



(Vid. tom. III.)






62 EPISTOLA XLVIII.
(Erasm., III, 12. Pamel., Rigalt., Baluz., XLVIII. Paris., XLVII. Coustant., Epist. Rom. Pont., I, p. 133. Galland., Bibl. vett. PP., III, p. 336. Routh., Reliq. sacr. III, p. 5 et 18.)
CORNELII AD CYPRIANUM, DE FACTIONE NOVATIANI CUM SUIS.
[Col. 0342A]

ARGUMENTUM.---Cornelius Cypriano rationem reddit factionis Novatianae.


(Vid. tom. III.)



63 EPISTOLA XLIX.
(Erasm., II, 8. Pamel., Rigalt., Baluz., XLIX. Paris., XLVIII. Coustant., Epist. Rom. Pontif., I, p. 139. Galland., Bibl. vett. PP. III, p. 338.)
CYPRIANI RESPONSUM AD CORNELIUM, DE NOVATI SCELERIBUS.

ARGUMENTUM.---Laudat Cornelium quod opportune illum admonuerit, utpote cum postridie quam venisset ad se nocens factio, litteras illius acceperit. Deinde multis describit Novati scelera, et schisma prius in Africa ab illo concitatum.


[Col. 0342B] (Vid. tom. III.)





[2Kb] 64 EPISTOLA L.
(Erasm., III, 3. Pamel., Rigalt., Baluz., L. Paris., XLIX. Oxon., Lips., LIII.)
MAXIMI ET CAETERORUM CONFESSORUM AD CYPRIANUM, DE SUO REDITU EX SCHISMATE.

ARGUMENTUM.---Cyprianum certiorem reddunt se ad Ecclesiam rediisse.

Cypriano fratri Maximus, Urbanus, Sidonius et Macharius salutem. Certi sumus, frater charissime, te quoque nobiscum pari voto congaudere nos [b 1Kb] , habito consilio, utilitatibus Ecclesiae et paci magis consulentes, omnibus rebus praetermissis et judicio Dei servatis, cum Cornelio episcopo nostro pariter et cum universo clero pacem fecisse [c 1Kb] . Cum gaudio etiam universae Ecclesiae, prona etiam omnium charitate, hoc [Col. 0342C] factum his litteris nostris scire certissime debuisti. Oramus te, frater charissime, multis annis bene valere.



65 EPISTOLA LI.
(Erasm., III. Pamel., Rigalt., Baluz., LI. Paris., L. Oxon., Lips., LIV.)
CYPRIANI AD CONFESSORES, DE REDITU EX SCHISMATE CONGRATULATORIA.

ARGUMENTUM.---Gratulatur Cyprianus confessoribus Romanis de eorum reditu in Ecclesiam et litteris eorum respondet.

[1Kb] I. Cyprianus Maximo presbytero, item Urbano, et Sidonio et Machario fratribus salutem. Lectis litteris [Col. 0343A] vestris, fratres charissimi, quas ad me de vestra regressione et de ecclesiastica pace ac fraterna redintegratione fecistis, in tantum me laetatum esse confiteor in quantum fueram et ante laetatus quando confessionis vestrae gloriam comperi et militiae vestrae coelestem ac spiritalem laudem [a 1Kb] gratulabundus excepi. Nam et haec fidei [b 1Kb] et laudis vestrae alia confessio est unam esse Ecclesiam confiteri, nec alieni erroris vel potius pravitatis participem fieri, repetere eadem castra unde prodistis, unde ad gerendum praelium et adversarium subigendum fortissimis viribus prosilistis. Illuc enim erant de acie trophaea referenda unde ad aciem fuerant arma suscepta, ne quos ad gloriam Christus parasset, eosdem gloriosos Christi Ecclesia non haberet. Nunc vero et vos congruentem fidei vestrae [Col. 0343B] tenorem atque individuae charitatis et concordiae legem Dominica pace [c 1Kb] tenuistis, et exemplum caeteris dilectionis et pacis vestro itinere fecistis, ut Ecclesiae veritas et evangelici sacramenti [d 1Kb] unitas, quae a nobis tenebatur, vestro etiam consensu ac vinculo necteretur, nec confessores Christi erroris duces fierint qui virtutis et honoris auctores laudabiles extitissent.

II. Viderint quantum vobis caeteri gratulentur, vel quantum apud se ipsos singuli glorientur. Ego me et gratulari magis vobis et plus caeteris gloriari in hac vestra pacifica regressione [e 1Kb] et charitate confiteor. Simpliciter enim quid in meo corde fuerit debetis audire. Dolebam vehementer et graviter angebar quod eis communicare non possem quos semel diligere coepissem. [Col. 0344A] Posteaquam vos [f 1Kb] de carcere prodeuntes schismaticus et haereticus error excepit, sic res erat quasi vestra gloria in carcere remansisset. Illic enim resedisse [g 1Kb] vestri nominis dignitas videbatur quando milites Christi non ad Ecclesiam de carcere redirent, in quem prius cum Ecclesiae laude et gratulatione venissent.

[3Kb] III. Nam, etsi videntur in Ecclesia esse zizania, non tamen impediri debet aut fides aut charitas nostra, ut quoniam zizania esse in Ecclesia cernimus, ipsi de Ecclesia recedamus. Nobis tantum modo laborandum [h 1Kb] est ut frumentum esse possimus, ut, cum coeperit frumentum Dominicis horreis condi, fructum pro opere nostro et labore capiamus. Apostolus in epistola sua dicit: In domo autem magna non solum [Col. 0344B] vasa sunt aurea et argentea, sed et lignea et fictilia, et quaedam quidem honorata, quaedam vero inhonorata (II Tim. II, 20). Nos operam demus, fratres charissimi, et quantum possumus laboremus ut vasa aurea vel argentea simus [i 1Kb] . Caeterum, fictilia vasa confringere Domino soli concessum est, cui et virga ferrea data est. Esse non potest major domino suo servus; nec quisquam sibi quod soli filio pater tribuit vindicare potest, ut putet aut, ad aream ventilandam et purgandam, palam ferre [j 1Kb] posse, aut a frumento universa zizania humano judicio separare [k 1Kb] . Superba est ista obstinatio et sacrilega praesumptio quam sibi furor pravus 66 assumit; et, dum dominium sibi [l 1Kb] semper quidam plusquam mitis justitia deposcit assumunt, [Col. 0345A] de Ecclesia pereunt; et dum se insolenter extollunt, ipso suo tumore caecati, veritatis lumen amittunt. Propter quod et nos temperamentum tenentes et librum Domini contemplantes, et Dei Patris pietatem ac misericordiam cogitantes, diu multumque tractatu inter nos habito justa moderatione quae sunt agenda libravimus.

[1Kb] IV. Quae omnia penitus potestis inspicere, lectis libellis quos hic nuper legeram et ad vos qnoque legendos pro communi dilectione transmiseram; ubi lapsis nec censura deest quae increpet, nec medicina quae sanet. Sed et catholicae [a 1Kb] Ecclesiae unitatem quantum potuit expressit nostra mediocritas. Quem libellum magis ac magis nunc vobis placere confido, quando eum jam sic legitis ut et probetis et ametis; [Col. 0345B] siquidem quod nos verbis conscripsimus vos factis impletis quando ad Ecclesiam charitatis ac pacis unitate remeatis. Opto vos, fratres charissimi ac desiderantissimi, semper bene valere.



EPISTOLA LII.
(Erasm., IV, 2. Pamel., Rigalt., Baluz., LII. Paris., LI. Coustant., Epist. Rom. Pont., I, p. 159: Galland., Bibl. vett. PP. III, p. 347.)
AD ANTONIANUM, DE CORNELIO ET NOVATIANO.

ARGUMENTUM.---Cum Antonianus, acceptis litteris a Novatiano, in partes illius animo propendere coepisset, confirmat illum Cgprianus in priori sententia, ut nempe cum Cornelio, hoc est cum Ecclesia catholica communicare pergat. Quod ut persuadeat, totius tragediae [Col. 0345C] inter Cornelium et Novatianum historiam texit, [Col. 0346A] et Cornelium virum optimum et legitime electum, Novatianum vero multis sceleribus obnoxium illegitimam electionem usurpasse docet: obiter etiam sub initium epistolae se excusans de mutata quod ad lapsorum rationem attinet sententia, et sub finem in quo Novatiana haeresis consistat explicans.

(Huic epistolae opportuniorem locum dari visum est in tom. III, ubi tota Novatiani schismatis historia cum omnibus instrumentis describitur.)



[3Kb] 76 EPISTOLA LIII.
(Erasm., III, 23. Pamel., Rigalt., Baluz., LIII. Paris., LII. Oxon., Lips., LVI.)
AD FORTUNATUM ET ALIOS COLLEGAS, DE IIS QUI PER TORMENTA SUPERANTUR.

ARGUMENTUM.---Consultus Cyprianus a collegis num [Col. 0346B] admittendi essent ad communionem lapsi quidam per tormenta superati, respondet, quia triennio jam poenitentiam egissent, sibi quidem videri admittendos esse, sed cum post Paschae solemnia concilium episcoporum apud se futurum esset, se cum illis rem tractaturum.

I. Cyprianus Fortunato, Ahymmo, Optato, Privatiano, Donatulo et Felici fratribus salutem. Scripsistis mihi, fratres charissimi, quod, cum in Capsensi civitate propter ordinationem episcopi essetis, pertulerit ad vos Superius frater et collega noster Ninum, Clementianum, Florum fratres nostros, qui in persecutione apprehensi prius fuerant, et nomen Domini confessi violentiam magistratus et populi frementis [b 1Kb] impetum vicerant, postmodum cum apud [Col. 0346C] proconsulem poenis gravibus excruciarentur, vi tormentorum [Col. 0347A] subactos esse, et de gradu gloriae, ad quam plena fidei virtute tendebant [a 1Kb] , diutinis cruciatibus excidisse, nec tamen post hunc gravem lapsum non voluntate sed necessitate susceptum a poenitentia [b 1Kb] agenda per hoc triennium destitisse. De quibus consulendum putastis an eos ad communicationem jam fas esset admittere.

[2Kb] II. Et quidem quod ad mei animi sententiam pertinet, puto his indulgentiam Domini non defuturam quos constat stetisse in acie, nomen Domini [c 1Kb] confessos esse, violentiam magistratuum et populi furentis incursum immobilis fidei obstinatione vicisse, passos esse carcerem, diu inter minas proconsulis et fremitum populi circumstantis tormentis laniantibus ac longa iteratione cruciantibus [d 1Kb] repugnasse; ut [Col. 0347B] quod in novissimo [e 1Kb] infirmitate carnis subactum videtur, meritorum praecedentium defensione relevetur, et sit satis talibus gloriam perdidisse, non tamen debere nos eis et veniae locum claudere atque eos a paterna pietate et a nostra communicatione privare; quibus existimamus ad deprecandam clementiam Domini posse sufficere quod triennio jugiter ac dolenter, ut scribitis, cum summa poenitentiae lamentatione planxerunt. Certe non puto incaute et temere his pacem committi quos videmus militiae suae fortitudine nec prius pugnae defuisse, et si acies etiam denuo venerit, gloriam suam posse reparare. Nam, cum in concilio placuerit poenitentiam agentibus in infirmitatis periculo subveniri et pacem dari, debent utique in accipienda pace praecedere quos [Col. 0347C] videmus non animi infirmitate cecidisse, sed in praelio congressos et vulneratos per imbecillitatem carnis confessionis suae coronam non potuisse perferre; maxime cum cupientibus mori non permitterentur occidi, sed tamdiu fessos tormenta Ianiarent quamdiu non fidem, quae invicta est, vincerent, sed carnem, quae infirma est [f 1Kb] , fatigarent.

III. Quoniam tamen scripsistis ut cum pluribus collegis [g 1Kb] de hoc ipso plenissime tractem [h 1Kb] et res [Col. 0348A] tanta exigit majus et impensius de multorum collatione consilium, et nunc omnes fere inter Paschae prima solemnia apud se cum fratribus demorantur, quando solemnitati 77 celebrandae apud suos satisfecerint et ad me venire coeperint, tractabo cum singulis plenius, ut de eo quod consuluistis figatur apud nos et rescribatur vobis firma sententia multorum sacerdotum consilio ponderata. Opto vos, fratres charissimi, semper bene valere.



EPISTOLA LIV.
(Erasm., I, 2. Pamel., Rigalt., Baluz., LIV. Paris., LIII. Oxon., Lips., LVII. Coustant., Epist. Rom. Pont., I, p. 167. Galland., Bibl. vett. PP. III, p. 350. Routh., Rel. sacr. III. p. 69.)
AD CORNELIUM, DE PACE LAPSIS DANDA.

[Col. 0348B] ARGUMENTUM.---Cum prius statuissent Africani episcopi in concilio quodam, ut lapsi non, nisi diu poenitentia, acta admitterentur ad pacem, nisi forte periculum infirmitatis urgeret; jam instante nova persecutione statuerunt, omnibus qui poenitentiam egissent pacem dandam, ut fortiores essent ad passionis praelium. Id episcoporum statutum, totius synodi nomine, nuntiat Cornelio papae Cyprianus, atque adeo non tam ipsius Cypriani quam synodi Africanae est haec epistola.

(Hanc epistolam, ut et alias omissas, inter pontificias tom. praecedentis epistolas suo loco reperies.)



79 EPISTOLA LV.
(Erasm., I. 3. Pamel., Rigalt., Baluz., LV. Paris., LIV. Oxon., Lips., LIX. Coustant., Epist. Rom. Pont., I, p. 172. Galland., Bibl. vett. PP. III, p. 352.)
AD CORNELIUM, DE FORTUNATO ET FELICISSIMO, SIVE CONTRA HAERETICOS.
[Col. 0348C]

ARGUMENTUM.---In primis monet Cornelium Cyprianus hac epistola, ut Felicissimi et Fortunati contra se calumnias non audiat, nec minis eorum terreatur, sed forti sit animo, sicuti Dei sacerdotem contra haereticos decet; utpote qui pro more haereticis usitato, haeresin suam et schismata incoeperint ex contemptu [Col. 0349A] unius in ecclesia episcopi; obiter etiam indicans unde oriri soleant haereses et schismata, ut merito a Morelio inscribatur CONTRA HAERETICOS.

(Vid. not. ad Ep. praeced.)



90 EPISTOLA LVI.
(Erasm., IV, 6. Pamel., Rigalt., Baluz., LVI. Paris., LV. Oxon., Lips., LVIII.)
AD THIBARITANOS, DE EXHORTATIONE MARTYRII.

ARGUMENTUM.---Excusat primum se Cyprianus Thibaritanis quod illos non visisset, et de persecutione imminente admonet; tum stimulos subdit ad martyrium alacriter subeundum.---Hinc proponuntur exempla piorum a mundi initio qui martyrium passi. In primis quae omnia exempla superat Domini nostri passio.---Quid, quod stadii et theatri agones fortiter [Col. 0349B] et alacriter tolerati incitamento sint ad martyrii passiones?---Demum consideretur futura merces, quae jam superque ad omnia sustinenda animat et accendit.

[3Kb] I. Cyprianus plebi Thibari consistenti salutem. Cogitaveram quidem, fratres dilectissimi, atque in votis habebam, si rerum ratio ac temporis conditio permitteret, secundum quod frequenter desiderastis, ipse ad vos venire, et quantulacumque mediocritate exhortationis nostrae praesens [a 1Kb] illic fraternitatem corroborare. Sed, quoniam sic rebus urgentibus detinemur ut longe istinc excurrere et diu a plebe cui de divina indulgentia praesumus abesse non datur facultas, has interim pro me ad vos vicarias litteras misi. Nam, cum Domini instruentis dignatione instigemur saepius [Col. 0349C] et admoneamur, ad vestram quoque conscientiam admonitionis nostrae sollicitudinem perferre debemus. [Col. 0350A] Scire enim debetis et pro certo credere ac tenere pressurae diem super caput esse coepisse et occasum saeculi atque antichristi tempus appropinquasse, ut parati omnes ad praelium stemus, nec quicquam nisi gloriam vitae aeternae et coronam confessionis Dominicae cogitemus. Nec putemus talia esse quae veniunt qualia fuerunt illa quae transierunt: gravior nunc et ferocior pugna imminet, ad quam fide incorrupta et virtute robusta parare se debeant milites Christi, considerantes idcirco se quotidie calicem sanguinis Christi bibere, ut possint et ipsi propter Christum sanguinem fundere. Hoc est enim velle cum Christo inveniri, id quod Christus et docuit et fecit imitari [b 1Kb] , secundum Joannem apostolum dicentem: Qui dicit se in Christo manere, debet quomodo ille ambulavit et [Col. 0350B] ipse ambulare (I Joa. II, 6). Item beatus Paulus apostolus exhortatur et docet dicens: Sumus filii. Si autem filii Dei, et haeredes Dei, cohoeredes autem Christi, siquidem compatiamur, ut et commagnificemur (Rom. VIII, 16, 17).

[3Kb] II. Quae nunc omnia consideranda sunt nobis, ut nemo quicquam de saeculo jam moriente desideret, sed sequatur Christum, qui et vivit in aeternum, et vivificat servos suos in fide sui nominis constitutos. Venit enim tempus, fratres dilectissimi, quod jampridem Dominus noster praenuntiavit et docuit advenire dicens: Veniet hora ut omnis qui vos occiderit putet se officium Deo facere. Sed haec facient, quoniam non cognoverunt Patrem, neque me. Haec autem locutus sum vobis, ut cum venerit hora eorum, memores sitis quia [Col. 0350C] ego dixi vobis (Joa. XVI, 2-4). Nec quisquam miretur persecutionibus nos assiduis fatigari et pressuris angentibus [Col. 0351A] frequenter urgeri, quando haec futura in novissimis temporibus Dominus ante praedixerit, et militiam nostram magisterio et hortamento sui sermonis instruxerit, Petrus quoque apostolus ejus docuerit ideo persecutiones fieri ut probemur, et ut dilectioni Dei, justorum praecedentium exemplo, nos etiam morte et passionibus copulemur. Posuit enim in Epistola sua dicens: Charissimi, nolite mirari ardorem accidentem vobis, qui ad tentationem vestram fit, nec excidatis tamquam novum aliquid vobis contingat; sed quotiescumque communicatis Christi passionibus, per omnia gaudete, ut et in revelatione facta claritatis ejus gaudentes exultetis. Si improperatur vobis in nomine Christi, beati estis, quia majestatis et virtutis Domini nomen in vobis requiescit, quod quidem secundum illos [Col. 0351B] 91 blasphematur, secundum nos autem honoratur (I Pet. IV, 12 14). Docuerunt autem nos Apostoli ea quae de praeceptis Dominicis et coelestibus mandatis ipsi quoque didicerunt, Domino ipso scilicet corroborante nos et dicente: Nemo est qui relinquat domum, aut agrum, aut parentes, aut fratres, aut sorores, aut uxorem, aut filios propter regnum Dei, et non recipiat septies tantum in isto tempore, in saeculo autem venturo vitam aeternam (Marc. X, 29; Luc. XVIII, 29, 30). Et iterum: Beati, inquit, eritis cum odio vos habuerint homines, et separaverint vos, et expulerint, et maledixerint nomini vestro quasi nequam propter Filium hominis. Gaudete in illa die et exultate: ecce enim merces vestra multa est in coelis (Luc. VI, 22, 23).

[1Kb] III. Gaudere nos et exultare voluit in persecutionibus [Col. 0351C] Dominus, quia, quando persecutiones fiunt, tunc dantur coronae [a 1Kb] fidei, tunc probantur milites Dei, [Col. 0352A] tunc martyribus patent coeli. Neque enim sic nomen militiae dedimus ut pacem tantummodo cogitare, et detrectare et recusare militiam debeamus, quando in ipsa militia primus ambulaverit Dominus humilitatis et tolerantiae et passionis magister, ut quod fieri docuit prior faceret, et quod pati hortatur, prior [b 1Kb] pro nobis ipse pateretur. Sit [c 1Kb] ante oculos vestros, fratres dilectissimi, quod qui omne judicium a Patre solus accepit et qui venturus est judicaturus, jam judicii sui et cognitionis futurae sententiam [d 1Kb] protulerit, praenuntians et contestans confessurum se coram Patre suo confitentes et negaturum negantes. Si mortem possemus evadere, merito mori timeremus: porro autem, cum mortalem mori necesse sit, amplectamur occasionem de divina promissione et dignatione [Col. 0352B] [e 1Kb] venientem, et fungamur exitu mortis cum praemio immortalitatis, nec vereamur occidi, quos constat quando occidimur coronari.

[2Kb] IV. Nec quisquam, fratres dilectissimi, cum populum nostrum fugari conspexerit metu persecutionis et spargi, conturbetur quod collectam fraternitatem non videat, nec tractantes episcopos audiat. Simul tunc omnes esse non possunt, quibus occidere non licet, sed occidi necesse est. Ubicumque in illis diebus unusquisque fratrum fuerit a grege interim necessitate temporis corpore non spiritu separatus [f 1Kb] , non moveatur ad fugae illius horrorem, nec recedens et latens deserti loci solitudine terreatur. Solus non est cui Christus in fuga comes est; solus non est qui, templum Dei servans, ubicumque fuerit [Col. 0352C] sine Deo non est. Et si fugientem in solitudine ac montibus latro oppresserit, fera invaserit, fames aut [Col. 0353A] sitis aut frigus afflixerit, vel per maria praecipiti navigatione properantem tempestas ac procella submerserit, spectat militem suum Christus ubicumque pugnantem, et persecutionis causa pro nominis sui honore morienti praemium reddit quod daturum se in resurrectione promisit. Nec minor est martyrii gloria non publice et inter multos perisse, cum pereundi causa sit propter Christum perire. Sufficit ad testimonium martyrii [a 1Kb] sui testis ille qui probat martyres et coronat.

[1Kb] V. Imitemur, fratres dilectissimi, Abel justum, qui initiavit martyria dum propter justitiam primus occiditur. Imitemur Abraham Dei amicum, qui non est cunctatus ut filium victimam suis manibus offerret, dum Deo fide devotionis [b 1Kb] obsequitur. Imitemur [Col. 0353B] tres pueros, Ananiam, Azariam et Misahelem, qui, nec aetate territi, nec captivitate fracti, Judaea devicta et Hierosolymis captis, in ipso regno suo regem fidei virtute vicerunt; qui, adorare statuam quam Nabuchodonosor rex fecerat jussi, et minis regis et flammis fortiores extiterunt, proclamantes et fidem suam per haec verba 92 testantes: Nabuchodonosor rex, non opus est nobis de hoc verbo respondere tibi. Est enim Deus, cui nos servimus, potens eripere nos de camino ignis ardentis, et de manibus tuis, rex, liberabit nos [c 1Kb] . Et si non, notum sit tibi quia diis tuis non servimus, et imaginem auream quam statuisti non adoramus (Dan. III, 16-18). Credebant se illi secundum fidem [d 1Kb] posse evadere; sed addiderunt, et si non, ut sciret rex illos propter Deum quem colebant et mori [Col. 0353C] posse. Hoc est enim robur virtutis et fidei credere et scire quod Deus a morte praesente liberare possit, et tamen mortem non timere nec cedere, ut probari fortius fides possit. Erupit per os eorum Spiritus sancti incorruptus et invictus vigor, ut appareant vera esse quae in Evangelio suo Dominus dixit [e 1Kb] : Cum autem vos apprehenderint [f 1Kb] , nolite cogitare quid loquamini; dabitur enim vobis in illa hora quid loquamini: non enim vos estis qui loquimini, sed Spiritus Patris vestri qui loquitur in vobis (Matth. X, 19, 20). [Col. 0354A] Dixit quid loqui et respondere possimus dari nobis in illa hora divinitus et offerri [g 1Kb] , nec nos tunc esse qui loquimur, sed Spiritum Dei Patris, qui, cum a confitentibus non discedit neque dividitur, ipse in nobis et loquitur et coronatur. Sic et Daniel cum compelleretur adorare idolum Bel, quem tunc populus et rex colebat, in asserendum [h 1Kb] Dei sui honorem plena fide et libertate [i 1Kb] prorupit dicens: Nihil colo ego nisi [j 1Kb] Dominum Deum meum, qui condidit coelum et terram (Dan. XIV, 4).

[1Kb] VI. Quid in Machabaeis, beatorum martyrum gravia tormenta, et multiformes septem fratrum poenae, et confortans liberos suos mater in poenis et moriens ipsa quoque cum liberis, nonne magnae [k 1Kb] virtutis et fidei documenta testantur, et nos ad martyrii triumphum [Col. 0354B] suis passionibus adhortantur? Quid prophetae, quos ad praescientiam futurorum Spiritus sanctus animavit? quid Apostoli, quos Dominus elegit? Nonne cum [l 1Kb] justi occiduntur propter justitiam mori nos quoque docuerunt? Christi nativitas a martyriis infantium statim coepit, ut ob nomen ejus a bimatu et infra qui fuerant necarentur: aetas necdum habilis ad pugnam idonea extitit ad coronam: ut appareret innocentes esse qui propter Christum necantur, infantia innocens ob nomen ejus occisa est. Ostensum est neminem esse a periculo persecutionis immunem, quando et tales martyria fecerunt. Quam vero [m 1Kb] gravis causa sit hominis christiani servum pati nolle, cum prior passus sit Dominus, et pro peccatis nostris nos pati nolle, cum peccatum suum proprium non [Col. 0354C] habens passus sit ille pro nobis? Filius Dei passus est ut nos filios Dei faceret, et filius hominis pati non vult ut esse Dei filius perseveret! Si odio saeculi laboramus, odium saeculi sustinuit prior Christus. Si contumelias in hoc mundo, si fugam, si tormenta toleramus, graviora expertus est mundi factor et dominus, qui et admonet dicens: Si saeculum, inquit, vos odit, mementote quia me priorem vobis odiit. Si de saeculo essetis, saeculum quod suum esset amaret: sed, quia de saeculo non estis et ego elegi vos de saeculo, [Col. 0355A] propterea odit vos saeculum [a 1Kb] . Mementote sermonis quem dixi vobis: Non est servus major domino suo; si me persecuti sunt, et vos persequentur (Joan. XV, 18-20). Dominus et Deus noster quicquid docuit, et fecit, ut discipulus excusatus esse non possit qui discit et non facit.

[1Kb] VII. Neque aliquis ex vobis, fratres dilectissimi, futurae persecutionis metu aut antichristi imminentis adventu sic terreatur, ut non evangelicis exhortationibus et praeceptis ac monitis coelestibus ad omnia inveniatur armatus. Venit antichristus, sed et supervenit Christus: grassatur et saevit inimicus, sed et statim 93 sequitur Dominus passiones nostras et vulnera vindicaturus: irascitur adversarius et minatur, sed est qui possit de ejus manibus liberare. Ille metuendus est cujus iram nemo poterit evadere, ipso [Col. 0355B] praemonente et dicente: Ne timueritis eos qui occidunt corpus, animam autem non possunt occidere. Magis autem metuite eum qui potest et corpus et animam occidere in gehennam (Matth. X, 28). Et iterum: Qui amat animam suam, perdet illam, et qui odit animam suam in isto saeculo, in vitam aeternam conservabit illam (Joan. XII, 25). Et in Apocalypsi instruit et praemonet dicens: Si quis adorat bestiam et imaginem ejus, et accipit notam in fronte sua et in manu, bibet et ipse de vino irae Dei mixto in poculo irae ejus, et punietur igne et sulphure sub oculis sanctorum Angelorum et sub oculis Agni, et fumus de tormentis eorum ascendet in saecula saeculorum, nec habebunt requiem die ac nocte quicumque adorant bestiam et imaginem ejus (Apoc. XIV, 9-11).

[Col. 0355C] [2Kb] VIII. Ad agonem saecularem exercentur homines et parantur; et magnam gloriam computant honoris sui si illis, spectante populo et imperatore praesente, contigerit coronari. Ecce agon sublimis et magnus et coronae coelestis praemio gloriosus, ut spectet nos certantes Deus, et super eos quos filios facere dignatus [Col. 0356A] est oculos suos pandens, certaminis nostri spectaculo perfruatur. Praeliantes nos et fidei congressione pugnantes spectat Deus, spectant Angeli ejus, spectat et Christus [b 1Kb] . Quanta est gloriae dignitas et quanta felicitas praesente [c 1Kb] Deo congredi et Christo judice coronari! Armemur, fratres dilectissimi, viribus totis et paremur ad agonem mente incorrupta, fide integra, virtute devota. Ad aciem quae nobis indicitur Dei castra procedant: armentur integri, ne perdat integer quod nuper stetit: armentur et lapsi, ut et lapsus recipiat quod amisit. Integros honor, lapsos dolor ad praelium provocet. Armari et praeparari nos beatus Paulus apostolus docet dicens: Non est nobis colluctatio adversus carnem et sanguinem, sed adversus potestates et principes hujus [Col. 0356B] mundi et harum tenebrarum, adversus spiritus nequitiae [d 1Kb] in coelestibus. Propter quod induite tota arma, ut possitis resistere in die nequissimo; ut cum omnia perfeceritis, stetis accincti lumbos vestros in veritate, induti loricam justitiae, et calciati pedes in praeparatione evangelii pacis, assumentes scutum fidei, in quo possitis omnia ignita jacula nequissimi extinguere, et galeam salutis, et gladium spiritus, qui est sermo Dei (Eph. VI, 12-17).

[2Kb] IX. Haec arma sumamus, his nos tutamentis spiritalibus et coelestibus muniamus, ut in die nequissimo, resistere diaboli minis et repugnare possimus. Induamus loricam justitiae, ut contra inimici jacula munitum sit pectus et tutum. Calciati sint evangelico magisterio et armati pedes, ut, cum serpens calcari [Col. 0356C] a nobis et obteri coeperit, mordere et supplantare non possit. Portemus fortiter scutum fidei, quo protegente quicquid jaculatur inimicus possit extingui. Accipiamus quoque ad tegumentum capitis galeam salutarem, ut muniantur aures, ne audiant edicta feralia; muniantur oculi, ne videant detestanda simulachra; [Col. 0357A] muniatur frons, ut signum Dei incolume servetur; muniatur os, ut Dominum suum Christum victrix lingua fateatur. Armemus et dexteram gladio spiritali, ut sacrificia funesta fortiter respuat, ut, Eucharistiae memor, quae Domini corpus accepit, ipsum complectatur, postmodum a Domino sumptura praemium coelestium coronarum.

[3Kb] X. O dies ille qualis et quantus adveniet, fratres dilectissimi, cum coeperit populum suum Dominus recensere et divinae cognitionis examine singulorum merita recognoscere, mittere in 94 gehennam nocentes, et persecutores nostros flammae poenalis perpetuo ardore flammare, nobis vero mercedem fidei et devotionis exsolvere! Quae erit gloria et quanta laetitia admitti ut Deum videas, honorari ut cum Christo [Col. 0357B] Domino Deo tuo salutis ac lucis aeternae gaudium capias; Abraham et Isaac et Jacob et patriarchas omnes et prophetas et apostolos et martyres salutare; cum justis et Dei amicis in regno coelorum datae immortalitatis voluptate gaudere; sumere illic quod nec oculus vidit, nec auris audivit, nec in cor hominis ascendit (I Cor. II, 9)! Majora enim nos accipere quam quod hic aut operamur aut patimur Apostolus praedicat dicens: Non sunt condignae passiones hujus temporis ad superventuram claritatem quae revelabitur in nobis (Rom. VIII, 18). Cum revelatio illa venerit, cum claritas super nos Dei fulserit, tam beati erimus et laeti, dignatione Domini honorati, quam rei remanebunt et miseri qui, Dei desertores aut contra Deum rebelles, voluntatem fecerunt diaboli, ut eos necesse sit cum ipso simul inextinguibili igne torqueri.

[Col. 0358A] XI. Haec, fratres dilectissimi, haereant cordibus nostris [a 1Kb] . Haec sit armorum nostrorum praeparatio, haec diurna ac nocturna meditatio, ante oculos habere et cogitatione [b 1Kb] semper ac sensibus volvere iniquorum supplicia et praemia ac merita justorum, quid negantibus Dominus comminetur ad poenam, quid contra confitentibus promittat ad gloriam. Si haec cogitantibus ac meditantibus nobis supervenerit persecutionis dies, miles Christi praeceptis ejus et monitis eruditus non expavescit ad pugnam, sed paratus est ad coronam. Opto vos, fratres charissimi, semper bene valere.



EPISTOLA LVII.
(Erasm., I, 1. Pamel., Rigalt., Baluz., LVII. Paris., LVI. Oxon., Lips., LV.)
AD CORNELIUM IN EXILIO, DE EJUS CONFESSIONE.
[Col. 0358B]

ARGUMENTUM.---Laudat Cyprianus in Cornelio et plebe ejus confessionem nominis Christi ad exilium usque, hortaturque ad constantiam et mutuas pro invicem orationes, tum ob instantem certaminis diem in hac vita, tum post obitum. Meminit autem hujus epistolae Damasus in vita Cornelii, utpote propter quam calumnia facta, occasionem necis sumpserit tyrannus.

(Pontificiis tom. III. Epistolis haec Cypriani merito adjungitur.)



96 EPISTOLA LVIII.
(Erasm., III, 1. Pamel., Rigalt., Baluz., LVIII. Paris., LVI. Coustant., Epist. Rom. Pont. I, p. 207.)
AD LUCIUM PAPAM ROMANUM REVERSUM AB EXILIO.

[Col. 0358C] ARGUMENTUM.---Gratulatur Lucio Cyprianus cum collegis [Col. 0359A] de reditu ab exilio, docens dilatam martyria gloriam non minuere. Deinde, indicans divinitus contigisse Cornelii martyrium et Lucii exilium, ad confundendos Novatianos, praedicit illi instans martyrium; ita Deo ordinante, ut non foris, sed apud suos consummaretur ejus martyrium.

(Vid. not. ad Epist. praeced.)



97 EPISTOLA LIX.
(Erasm., III, 8. Pamel., Rigalt., Baluz., LIX. Paris., LVIII. Oxon., Lips., LXIV. Routh., rell. scr. III, p. 74 et 116.)
AD FIDUM, DE INFANTIBUS BAPTIZANDIS.

ARGUMENTUM---hujus epistolae praecipuum paucis indicat D. Augustinus, Epistola XXVIII ad Hieronymum: »Beatus Cyprianus, inquit, non aliquod [Col. 0359B] decretum condens novum, sed Ecclesiae fidem firmissimam servans, ad corrigendum eos qui putabant ante octavum diem nativitatis non esse parvulum baptizandum, mox natum rite baptizari posse, cum suis quibusdam coepiscopis, censuit. Obiter tamen sub principium pacem Victori cuidam, quamvis contra decreta synodorum de lapsis datam, non revocat, sed Therapio episcopo ne deinceps id faciat interdicit.« E quo loco satis constat scriptam hanc epistolam post utramque synodum de lapsis quarum supra mentio Epistola LIV. Verum an paulo post, an longo post tempore, incertum est; in pace tamen scriptam contextus indicat.

(Haec epistola supra recensetur inter acta conciliorum Carthaginiensium quae sub S. Cypriano habita fuere.)



[2Kb] 99 EPISTOLA LX.
(Pamel., Rigalt., Baluz., LX. Paris., LIX. Oxon., Lips., LXII.)
AD EPISCOPOS NUMIDAS, DE REDEMPTIONE FRATRUM EX CAPTIVITATE BARBARORUM.
[Col. 0359C]

ARGUMENTUM.---Deplorata sub initium captivitate fratrum, Cyprianus sibi per episcopos Numidas nuntiata, mittere se dicit sestertiorum centum millia, adscriptis nominibus singulorum tum fratrum et sororum, tum collegarum, qui aliquid contribuerant. Verisimile est autem factam hanc captivitatem ab illis Barbaris, contra quos Decius in bellum profectus, interfectus est. Primi autem recens ediderunt hanc epistolam Manutius et Morelius.

[Col. 0359D] [1Kb] I. Cyprianus Januario, Maximo, Proculo, Victori, Modiano, Nemesiano, Nampulo, et Honorato fratribus [Col. 0360A] salutem. Cum maximo animi nostri gemitu et non sine lacrymis legimus litteras vestras, fratres charissimi, quas ad nos, pro dilectionis vestrae sollicitudine, de fratrum nostrorum et sororum captivitate fecistis. Quis enim non doleat in ejusmodi casibus, aut quis non dolorem fratris sui suum proprium non computet, cum loquatur apostolus Paulus et dicat: Si patitur unum membrum, compatiuntur et caetera membra; si laetatur membrum unum, collaetantur et caetera membra. (I Cor. XII, 26). Et alio loco: Quis infirmatur, inquit, et non ego infirmor (II Cor. II, 29)? Quare nunc et nobis captivitas fratrum nostra captivitas computanda est, et periclitantium dolor pro nostro dolore numerandus est, cum sit scilicet adunationis nostrae corpus unum, et non tantum dilectio, sed et religio instigare [Col. 0360B] nos debeat et confortare ad fratrum membra redimenda.

[1Kb] II. Nam, cum denuo apostolus Paulus dicat, Nescitis quia templum Dei estis, et Spiritus Dei habitat in vobis (I Cor. III, 16)? etiamsi charitas nos minus adigeret ad opem fratribus ferendam, considerandum tamen hoc in loco fuit Dei templa esse quae capta sunt, nec pati nos longa cessatione et neglecto dolore debere ut diu Dei templa captiva sint, sed quibus possumus viribus elaborare et velociter gerere ut Christum judicem et Dominum et Deum 100 nostrum promereamur obsequiis nostris. Nam, cum dicat Paulus apostolus, Quotquot in Christo baptizati estis, Christum induistis (Gal. III, 27), in captivis fratribus nostris contemplandus est Christus, et redimendus de periculo captivitatis [Col. 0360C] qui nos redemit de periculo mortis; ut qui nos de diaboli faucibus exuit, nunc ipse qui manet et habitat in nobis, de barbarorum manibus exuatur, et redimatur nummaria quantitate qui nos cruce redemit et sanguine; qui idcirco haec fieri interim patitur ut fides nostra tentetur an faciat unusquisque pro altero quod pro se fieri vellet, si apud barbaros teneretur ipse captivus. Quis enim, non humanitatis memor et mutuae dilectionis admonitus, si pater est, illic esse nunc filios suos computet, si maritus est, uxorem suam illic captivam teneri cum dolore pariter ac pudore vinculi maritalis existimet? Quantus vero communis omnibus nobis moeror atque cruciatus est de periculo virginum quae illic tenentur! pro quibus non tantum libertatis, sed et pudoris jactura plangenda [Col. 0360D] est, nec tam vincula barbarorum quam lenonum et lupanarium stupra deflenda sunt, ne membra Christo dicata et in aeternum continentiae honore [Col. 0361A] pudica virtute devota insultantium libidine et contagione foedentur.

[2Kb] III. Quae omnia istic, secundum litteras vestras, fraternitas nostra cogitans et dolenter examinans, prompte omnes et libenter ac largiter subsidia nummaria fratribus contulerunt, semper quidem secundum fidei suae firmitatem ad opus Dei proni, nunc tamen magis ad opera salutaria contemplatione tanti doloris accensi. Nam, cum Dominus in Evangelio suo dicat, Infirmus fui, et visitastis me, quanto nunc quoque cum majore operis nostri mercede dicturus est: Captivus fui, et redemistis me (Matth. XXV, 36). Et cum denuo dicat, In carcere fui, et venistis ad me, quanto plus est cum coeperit dicere: »In carcere captivitatis fui, et clausus et vinctus apud barbaros jacui, [Col. 0361B] et de carcere illo servitutis liberastis me,« cum judicii dies venerit praemium de Domino recepturi? Denique maximas vobis gratias agimus quod nos vestrae sollicitudinis et tam bonae ac necessariae operationis participes esse voluistis, ut offerretis nobis agros uberes, in quibus spei nostrae semina mitteremus, expectaturi messem de amplissimis fructibus qui de hac coelesti et salutari operatione proveniunt. Misimus autem sestertia centum millia nummorum, quae istic in ecclesia cui de Domini indulgentia praesumus, cleri et plebis apud nos consistentis collatione collecta sunt, quae vos illic pro vestra diligentia dispensabitis.

[1Kb] IV. Et optamus quidem nihil tale de caetero fieri et fratres nostros, Domini majestate protectos, ab ejusmodi [Col. 0361C] periculis incolumes reservari. Si tamen, ad explorandam nostri animi charitatem et examinandam nostri pectoris fidem, tale aliquid acciderit, nolite cunctari nuntiare haec nobis litteris vestris, pro certo habentes ecclesiam nostram et fraternitatem istic universam ne haec ultra fiant precibus orare; si facta [Col. 0362A] fuerint, libenter et largiter subsidia praestare. Ut autem fratres nostros ac sorores, qui ad hoc opus tam necessarium prompte ac libenter operati sunt, ut semper operentur, in mente habeatis in orationibus vestris, et eis vicem boni operis in sacrificiis et precibus repraesentetis, subdidi nomina singulorum, sed et collegarum quoque et consacerdotum nostrorum, qui et ipsi, cum praesentes essent, et suo et plebis suae nomine quaedam pro viribus contulerunt, nomina addidi; et praeter quantitatem propriam nostram, eorum quoque summulas significavi et misi, quorum omnium secundum quod fides et charitas 101 exigit, in orationibus et precibus vestris meminisse debetis. Optamus vos, fratres charissimi, semper bene valere et nostri meminisse.



[1Kb] EPISTOLA LXI.
(Erasm., I, 10. Pamel., Rigalt., Baluz., LXI. Paris., LX Oxon., Lips., II.)
AD EUCHRATIUM, DE HISTRIONE.
[Col. 0362B]

ARGUMENTUM.---Histrionem, si in turpi artificio persistat, communicare prohibet in ecclesia. Neque vero excusari debere quod ipse histrionicam non exerceat, quamdiu illam alios docet; aut ob rei familiaris inopiam, cum ecclesiae sumptibus illi alimenta praestari possint; atque adeo, si Ecclesiae Euchratii bona non sufficiant, Carthaginem monet ut veniat.

[2Kb] I. Cyprianus Euchratio fratri salutem. Pro dilectione mutua et verecundia tua, consulendum me existimasti, frater charissime, quid mihi videatur de histrione quodam, qui, apud vos constitutus, in ejusdem [Col. 0362C] adhuc artis suae dedecore perseverat, et magister et doctor non erudiendorum sed perdendorum puerorum, id quod male didicit caeteris quoque insinuat, an talis debeat communicare nobiscum. Quod puto ego nec majestati divinae nec evangelicae disciplinae congruere, ut pudor et honor Ecclesiae tam turpi et [Col. 0363A] infami contagione foedetur. Nam, cum in Lege [a 1Kb] prohibeantur viri [b 1Kb] induere muliebrem vestem et maledicti ejusmodi judicentur, quanto majoris est criminis, non tantum muliebria indumenta accipere, sed et gestus quoque turpes et molles et muliebres magisterio impudicae artis exprimere?

[3Kb] II. Nec excuset se quisquam si a theatro ipse cessaverit, cum tamen hoc caeteros doceat. Non potest enim videri cessasse qui vicarios substituit et qui pro se uno plures succedaneos suggerit, contra institutionem Dei, erudiens et docens quemadmodum masculus frangatur [c 1Kb] in feminam et sexus arte mutetur, et diabolo divinum plasma maculanti per corrupti atque enervati corporis delicta placeatur. Quod si penuriam talis et necessitatem paupertatis obtendit, potest, [Col. 0363B] inter caeteros qui alimentis Ecclesiae sustinentur, hujus quoque necessitas adjuvari, si tamen contentus sit frugalioribus sed innocentibus [d 1Kb] cibis. Nec putet salario se esse redimendum ut a peccatis cesset, quando hoc non nobis sed sibi praestet. Caeterum, quantum velit [e 1Kb] inde quaerat qualis quaestus est qui de convivio Abraham et Isaac et Jacob homines rapit, et, male ac perniciose in saeculo saginatos, ad aeternae famis ac sitis supplicia deducit. Et ideo, quantum potes, ab hac eum pravitate et dedecore ad viam innocentiae atque ad spem vitae aeternae revoca, ut sit contentus Ecclesiae sumptibus, parcioribus quidem, sed salutaribus. Quod si illic ecclesia non sufficit ut laborantibus praestet alimenta, poterit se ad nos transferre, et hic quod [f 1Kb] sibi ad victum [Col. 0364A] atque ad vestitum necessarium fuerit accipere, nec alios extra ecclesiam mortalia docere, sed ipse salutaria in ecclesia discere. Opto te, frater charissime, semper bene valere.



102 EPISTOLA LXII.
(Erasm., I, 11. Pamel., Rigalt., Baluz., LXII. Paris., LXII. Oxon., Lips., IV.)
AD POMPONIUM, DE VIRGINIBUS.

ARGUMENTUM.---Cyprianus cum collegis aliquot Pomponio collegae respondet, virgines quae statum continenter et firmiter tenere decreverant, repertas tamen postea in eodem lecto cum masculis, si virgines adhuc repertae fuerint, communione recepta, admittendas ad Ecclesiam; sin secus, cum non mariti sed [Col. 0364B] Christi sint adulterae, ad plenam poenitentiam cogendas; quae vero obstinatae perseverant de Ecclesia ejiciendas: obiter interjiciens disciplinae genus quo contineri possint in officio virgines, et quaedam de excommunicandi potestate in Ecclesia.

[2Kb] I. Cyprianus, Caecilius, Victor, Sedatus, Tertullus, cum presbyteris qui praesentes aderant, Pomponio fratri salutem. Legimus litteras tuas, frater charissime, quas per Paconium fratrem nostrum misisti, postulans et desiderans ut tibi rescriberemus quid nobis de iis virginibus videatur quae cum semel statum suum continenter et firmiter tenere decreverint, detectae sint postea in eodem lecto pariter mansisse cum masculis, ex quibus unum diaconum esse dicis, plane easdem quae se cum viris dormisse confessae [Col. 0365A] sint asseverare se integras esse. Circa quam rem, quoniam consilium nostrum desiderasti, scias nos ab evangelicis et apostolicis traditionibus non recedere quominus fratribus et sororibus nostris constanter et fortiter consulatur [a 1Kb] , et per omnes utilitatis et salutis vias ecclesiastica disciplina servetur [b 1Kb] , cum Dominus loquatur et dicat: Et dabo vobis pastores secundum cor meum, et pascent vos pascentes cum disciplina (Hier. III, 15); et iterum scriptum sit, Disciplinam qui abjicit infelix est (Sap. III, 11); et in Psalmis quoque Spiritus sanctus admoneat et instruat dicens: Continete disciplinam, ne forte irascatur Dominus, et pereatis a via recta, cum exarserit cito ira ejus super vos (Psal. II, 12).

[7Kb] II. Primo igitur in loco, frater charissime, et praepositis [Col. 0365B] et plebi nihil aliud elaborandum est quam ut qui Deum timemus, cum omni observatione disciplinae divina praecepta teneamus, nec patiamur errare fratres nostros et pro arbitrio et ructu suo vivere, sed ad vitam singulis fideliter consulere, nec pati virgines cum masculis habitare; non dico simul dormire, sed nec simul vivere, quando et sexus infirmus [Col. 0366A] et aetas adhuc lubrica per omnia fraenari a nobis et regi debeat, ne diabolo insidienti et saevire cupienti ad nocendum detur occasio, quando et Apostolus dicat: Nolite locum dare diabolo (Ephes. IV, 27). Liberanda est vigilanter de periculosis locis navis, ne inter scopulos et saxa frangatur. Exuenda est velociter de incendio sarcina prius quam flammis supervenientibus concremetur; nemo diu tutus [c 1Kb] est periculo proximus; nec evadere diabolum [d 1Kb] servus Dei poterit, qui se diaboli laqueis implicavit. Intercedendum est cito talibus ut separentur dum adhuc separari innocentes possunt, quia dividi postmodum nostra intercessione non poterunt postea quam conscientia gravissima cohaeserunt. Denique, quam graves multorum ruinas hinc fieri videmus, et per hujusmodi [Col. 0366B] illicitas et periculosas conjunctiones corrumpi plurimas virgines cum summo animi nostri dolore conspicimus. Quod si ex fide se Christo dicaverunt, pudicae [e 1Kb] et castae sine ulla fabula perseverent, et ita fortes et stabiles praemium virginitatis expectent. Si autem perseverare nolunt vel non possunt, melius est ut nubant quam in ignem delictis [Col. 0367A] suis [a 1Kb] cadant. Certe nullum fratribus aut sororibus scandalum faciant, cum scriptum sit: Si cibus scandalizat fratrem, non manducabo carnem in saeculum [b 1Kb] , ne fratrem scandalizem (I Cor. VIII, 13).

[7Kb] III. Nec aliqua putet se posse [c 1Kb] hac excusatione defendi quod et inspici et probari possit an virgo sit, cum et manus obstetricum et oculi saepe fallantur, [Col. 0368A] et si incorrupta inventa fuerit 103 virgo ea parte sui qua mulier potest esse, potuerit tamen ex alia corporis parte peccasse quae corrumpi potest et tamen inspici non potest. Certe ipse concubitus, ipse complexus, ipsa confabulatio et inosculatio, et conjacentium duorum turpis et foeda dormitio, quantum dedecoris et criminis confitetur! Si superveniens maritus sponsam [Col. 0369A] suam jacentem cum altero videat, nonne indignatur et fremit et per zeli dolorem fortassis et gladium in manum sumit? Quid Christus et Dominus et judex noster, cum virginem suam sibi dicatam et sanctitati suae destinatam jacere cum altero cernit, quam indignatur et irascitur, et quas poenas incestis ejusmodi conjunctionibus comminatur, cujus ut gladium spiritalem et venturum judicii diem unusquisque fratrum possit evadere omni consilio providere et elaborare debemus? Et cum omnes omnino disciplinam tenere oporteat, multo magis praepositos et diaconos curare hoc fas est, qui exemplum et documentum caeteris de conversatione et moribus suis praebeant. Quomodo enim possunt integritati et continentiae praeesse, si ex ipsis incipiant corruptelae et [Col. 0369B] vitiorum magisteria procedere?

[5Kb] IV. Et idcirco consulte et cum vigore fecisti, frater charissime, abstinendo diaconum qui cum virgine saepe mansit, sed et caeteros qui cum virginibus dormire consueverant. Quod si poenitentiam hujus illiciti concubitus [Col. 0370A] sui egerint et a se invicem recesserint, inspiciantur interim virgines ab obstetricibus diligenter; et, si virgines inventae fuerint, accepta communicatione, ad Ecclesiam admittantur, hac tamen interminatione, ut si ad eosdem masculos postmodum reversae fuerint, aut si cum eisdem in una domo et sub eodem tecto simul habitaverint, graviore censura ejiciantur, nec in Ecclesiam postmodum tales facile recipiantur. Si autem de eis aliqua corrupta fuerit deprehensa, agat poenitentiam plenam, quia quae hoc crimen admisit, non mariti, sed Christi adultera est, et ideo aestimato justo tempore postea, exomologesi facta, ad Ecclesiam redeat. Quod si obstinate perseverant, nec se ab invicem separant, sciant se cum hac sua impudica obstinatione numquam [Col. 0370B] a nobis admitti in Ecclesiam posse, ne exemplum caeteris ad ruinam delictis suis facere incipiant. Nec putent sibi vitae aut salutis constare rationem si episcopis et sacerdotibus obtemperare noluerint, cum in Deuteronomio Dominus Deus dicat: [Col. 0371A] Et homo quicumque fecerit in superbia, ut non exaudiat sacerdotem aut judicem quicumque fuerit in diebus illis, morietur homo ille, et omnis populus cum audierit timebit, et non agent impie etiam nunc (Deut. XVII, 12, 13). Interfici Deus jussit sacerdotibus suis non obtemperantes et judicibus a se ad tempus constitutis non obaudientes [a 1Kb] . Et tunc quidem gladio occidebantur, quando adhuc et circumcisio carnalis manebat. Nunc autem, quia circumcisio spiritalis esse apud fideles servos Dei coepit, spiritali gladio superbi et contumaces necantur dum de Ecclesia ejiciuntur. Neque enim vivere foris possunt, cum domus Dei una sit, et nemini salus esse nisi in Ecclesia possit. Indisciplinatos autem perire, dum non audiunt nec obtemperant salubribus praeceptis, testatur Scriptura [Col. 0371B] divina quae dicit: Non diligit indisciplinatus castigantem se. Qui autem oderunt correptiones, consumentur turpiter (Prov. XV, 12, 10).

[2Kb] V. Ergo, ne indisciplinati consumantur et pereant da operam, frater charissime, ut, quantum potes, consiliis salutaribus [b 1Kb] fraternitatem regas et singulis ad salutem suam consulas. Arcta et angusta est via per quam ingredimur ad vitam, sed summus et magnus est fructus cum 104 pervenimus ad gloriam [c 1Kb] . Qui se semel castraverunt propter regnum coelorum, Deo per omnia placeant, nec sacerdotes Dei aut Ecclesiam Domini scandalo suae pravitatis offendant [d 1Kb] . [Col. 0372A] Et si ad praesens a nobis quidam ex fratribus nostris contristari videntur, nos tamen in salubri persuasione maneamus, scientes et Apostolum dixisse: Ergo ego inimicus factus vobis sum verum dicens vobis (Gal. IV, 16)? Quod si obtemperaverint nobis, lucrati sumus fratres, et eos ad salutem pariter et dignitatem nostro sermone formavimus. Si autem quidam de perversis obtemperare noluerint, sequamur eumdem Apostolum dicentem: Si hominibus placerem, Christi servus non essem (Gal. I, 10). Si quibusdam suadere non possumus ut eos Christo placere faciamus, nos certe, quod nostrum est, Christo Domino et Deo nostro, praecepta ejus servando, placeamus. Opto te, frater charissime ac desiderantissime, in Domino bene valere.



[1Kb] EPISTOLA LXIII.
(Erasm., II, 3. Pamel., Rigalt., Baluz., LXIII. Paris., LXII Oxon., Lips., LXIII.)
AD CAECILIUM DE SACRAMENTO DOMINICI CALICIS.
[Col. 0372B]

ARGUMENTUM.---Docet Cyprianus, contra aquarios, in calice Dominico non aquam solam, sed vinum aqua mixtum esse offerendum; per eam in Scripturis Baptismum, minime vero Eucharistiam designari. Typis ex Veteri Testamento sumptis, usus vini in Sacramento corporis Dominici illustratur, populumque [Col. 0373A] christianum per aquae symbolum intelligi declaratur.

[6Kb] I. Cyprianus Caecilio fratri salutem. Quamquam sciam, frater charissime, episcopos plurimos, ecclesiis Dominicis in toto mundo divina dignatione praepositos, evangelicae verita tis ac Dominicae traditionis tenere rationem, nec ab eo quod Christus magister et praecepit et gessit humana et novella institutione [a 1Kb] decedere; tamen, quoniam quidam, vel ignoranter vel simpliciter, in calice Dominico sanctificando et plebi ministrando non hoc faciunt quod Jesus Christus Dominus et Deus noster, sacrificii hujus auctor et doctor fecit et docuit, religiosum pariter ac necessarium duxi has [b 1Kb] ad vos litteras facere; ut, si quis in isto errore adhuc tenetur [c 1Kb] , veritatis luce perspecta, [Col. 0374A] ad radicem atque originem traditionis Dominicae revertatur. Nec nos putes, frater charissime, nostra et humana conscribere aut ultronea voluntate hoc nobis audacter assumere, cum mediocritatem nostram semper humili et verecunda moderatione teneamus. Sed quando aliquid Deo inspirante et mandante praecipitur, necesse est Domino servus fidelis obtemperet, excusatus apud omnes quod nihil sibi arroganter assumat, qui offensam Domini timere compellitur, nisi faciat quod jubetur.

[5Kb] II. Admonitos autem nos scias [d 1Kb] ut in calice offerendo Dominica traditio servetur, neque aliud fiat a nobis quam quod pro nobis Dominus prior fecerit, ut calix qui in commemorationem ejus offertur, mixtus vino offeratur. Nam cum dicat Christus, Ego [Col. 0375A] sum vitis vera (Joa. XV, 1), sanguis Christi non aqua est utique, sed vinum. Nec potest videri sanguis ejus, quo redempti et vivificati sumus, esse in calice quando vinum desit calici, quo Christi sanguis ostenditur, qui Scripturarum omnium sacramento ac testimonio praedicetur [a 1Kb] .

[2Kb] III. Invenimus enim et in Genesi circa sacramentum in Noe hoc idem praecucurrisse et figuram Dominicae passionis illic extitisse quod vinum bibit, quod inebriatus est (Gen. IX, 21), quod in domo sua nudatus est, quod fuit recubans nudis et patentibus femoribus, quod nuditas illa patris a medio filio denotata est et foras nuntiata, a duobus vero, majore et minore, contecta, et caetera quae necesse non est exequi, cum satis sit hoc solum 105 complecti, quod Noe, typum futurae [Col. 0375B] veritatis ostendens, non aquam sed vinum biberit, et sic imaginem Dominicae passionis expresserit.

[4Kb] IV. Item in sacerdote Melchisedech sacrificii Dominici [b 1Kb] sacramentum praefiguratum videmus, secundum quod Scriptura divina testatur et dicit: [Col. 0376A] Et Melchisedeh, rex Salem, protulit panem et vinum (Gen. XIV, 18). Fuit autem sacerdos Dei summi, et benedixit Abraham. Quod autem Melchisedech typum Christi portaret, declarat in Psalmis Spiritus sanctus ex persona Patris ad Filium dicens: Ante luciferum genui te. Tu es sacerdos in aeternum secundum ordinem Melchisedech (Psal. CIX, 4, 5). Qui ordo utique hic est de sacrificio illo veniens et inde descendens, quod Melchisedech sacerdos Dei summi fuit, quod panem et vinum obtulit, quod Abraham benedixit. Nam quis magis sacerdos Dei summi quam Dominus noster Jesus Christus, qui sacrificium Deo Patri obtulit, et obtulit hoc idem quod Melchisedech obtulerat, id est panem et vinum, suum scilicet corpus et sanguinem? Et circa Abraham [Col. 0376B] benedictio illa praecedens ad nostrum populum pertinebat. Nam, si Abraham Deo credidit et deputatum est [c 1Kb] ei ad justitiam (Gen. XV, 6.), utique quisquis Deo credit et fide vivit, justus invenitur, et jam pridem in Abraham fideli benedictus et justificatus [Col. 0377A] ostenditur, sicut beatus apostolus Paulus probat dicens: Credidit Abraham Deo, et deputatum [a 1Kb] est ei ad justitiam (Gal. III, 6, 7). Cognoscitis ergo quia qui ex fide sunt, hi sunt filii Abrahae. Providens autem Scriptura quia ex fide justificat gentes Deus, praenuntiavit Abrahae quia benedicentur in illo omnes gentes (Gen. XII, 3). Igitur qui ex fide sunt benedicti sunt cum fideli Abraham. Unde in Evangelio invenimus de lapidibus excitari, id est de gentibus colligi filios Abrahae (Matth. III, 9). Et cum Zachaeum laudaret Dominus, respondit et dixit: Salus hodie domui huic facta est, quia et hic filius est Abrahae (Luc. XIX, 9). Ut ergo in Genesi per Melchisedech sacerdotem benedictio circa Abraham posset rite celebrari, praecedit ante imago sacrificii [Col. 0377B] Christi, [b 1Kb] in pane et vino scilicet constituta; quam rem perficiens et adimplens Dominus panem et calicem mixtum vino obtulit, et qui est plenitudo veritatis veritatem praefiguratae imaginis adimplevit.

[9Kb] V. Sed et per Salomonem Spiritus sanctus typum Dominici sacrificii [c 1Kb] ante praemonstrans [d 1Kb] immolatae hostiae et panis et vini sed et altaris et Apostolorum faciens mentionem, Sapientia, inquit, aedificavit sibi domum, et subdidit columnas septem. Mactavit suas hostias, miscuit in cratera vinum suum, et paravit mensam suam. Et misit servos suos, convocans cum excelsa praedicatione ad crateram dicens: [Col. 0378A] Qui est insipiens declinet ad me. Et egentibus sensu dixit: Venite, edite de meis panibus, et bibite vinum quod miscui vobis (Prov. IX, 1-5). Vinum mixtum declarat, id est calicem Domini aqua et vino mixtum prophetica voce praenuntiat, ut appareat in passione Dominica id esse gestum quod fuerat ante praedictum.

[1Kb] VI. In benedictione quoque Judae hoc idem significatur, ubi et illic Christi figura exprimitur, quod a fratribus suis laudari et adorari haberet, quod inimicorum dorsa cedentium atque fugientium manibus, quibus crucem pertulit et mortem vicit, compressurus fuisset, quodque ipse sit leo de tribu Juda, et recubet dormiens [e 1Kb] in passione, et surgat, et sit ipse spes gentium. Quibus Scriptura divina adjungit et dicit: Lavabit in vino stolam suam [Col. 0378B] et in sanguine uvae amictum suum (Gen. XLIX, 11). Quando autem sanguis uvae dicitur, quid aliud quam vinum calicis Dominici sanguinis ostenditur?

VII. Necnon et apud Esaiam hoc idem Spiritus sanctus de Domini passione testatur dicens: Quare rubicunda 106 sunt vestimenta tua, et indumenta tua velut a calcatione torcularis pleni et percalcati (Isa. LXIII, 2)? Numquid rubicunda vestimenta aqua potest facere, aut in torculari aqua est quae pedibus calcatur vel praelo exprimitur? Vini utique mentio [f 1Kb] ideo ponitur ut Domini sanguis intelligatur [g 1Kb] , et quod in calice Dominico postea manifestatum est [Col. 0379A] Prophetis annuntiantibus praediceretur [a 1Kb] . Torcularis quoque calcatio et pressura taxatur, quia, quomodo ad potandum vinum veniri non potest nisi botrus calcetur ante et prematur, sic nec nos sanguinem Christi possemus bibere [b 1Kb] , nisi Christus calcatus prius fuisset et pressus, et calicem prior [c 1Kb] biberet, in quo [d 1Kb] credentibus propinaret.

[2Kb] VIII. Quotiescumque autem aqua sola in Scripturis sanctis nominatur, Baptisma praedicatur, ut apud Esaiam significari videmus: Nolite, inquit, priora meminisse et antiqua nolite reputare: ecce ego facio nova quae nunc orientur, et cognoscetis [e 1Kb] , et faciam in deserto viam, et flumina in loco inaquoso [f 1Kb] adaquare genus meum electum, plebem meam, quam acquisivi, ut virtutes meas exponeret (Isa. XLIII, 18-21). [Col. 0379B] Praenuntiavit illic per prophetam Deus quod apud Gentes in locis quae inaquosa prius fuissent, flumina postmodum redundarent et electum genus Dei, id est per generationem Baptismi filios Dei factos, adaquarent. Item, denuo praecanitur et ante praedicitur Judaeos, si sitierint et Christum quaesierint, apud nos esse potaturos, id est Baptismi gratiam consecuturos: Si sitierint, inquit, per deserta adducet illos, [g 1Kb] aquam de petra producet illis, findetur petra, et fluet aqua, et bibet [h 1Kb] plebs mea (Isa. XLVIII, 21). Quod in Evangelio adimpletur, quando Christus, qui est petra, finditur ictu lanceae in passione: qui et admonens quid per prophetam sit ante praedictum clamat et dicit: Si quis sitit, veniat et bibat. Qui credit in me, sicut Scriptura dicit [i 1Kb] , flumina de [Col. 0379C] ventre ejus fluent aquae vivae (Joan. VII, 37-39). Atque, ut magis posset esse manifestum quia non de calice sed de Baptismo illic loquitur Dominus, addidit [Col. 0380A] Scriptura dicens: Hoc autem dixit de Spiritu quem accepturi erant qui in eum credebant. Per Baptisma enim Spiritus sanctus accipitur, et sic a baptizatis et Spiritum sanctum consecutis ad bibendum calicem Domini pervenitur. Neminem autem moveat quod, cum de Baptismo loquatur Scriptura divina, sitire nos dicit et bibere, quando et Dominus in Evangelio dicat: Beati esurientes et sitientes justitiam (Matth. V, 6); quia quod avida et sitienti cupiditate suscipitur, plenius et uberius hauritur. Sicut et alio loco ad Samaritanam mulierem Dominus loquitur dicens [j 1Kb] : Omnis qui biberit ex aqua ista, sitiet iterum: qui autem biberit ex aqua quam ego dedero, non sitiet in aeternum (Joan. IV, 13, 14). Quo et ipsum Baptisma salutaris aquae significatur [k 1Kb] , quod semel [Col. 0380B] scilicet sumitur, nec rursus iteratur. Caeterum calix Domini in Ecclesia semper et sititur et bibitur.

[2Kb] IX. Nec argumentis plurimis opus est, frater charissime, ut probemus appellatione aquae Baptisma significatum semper esse et sic nos intelligere debere [l 1Kb] , quando Dominus adveniens Baptismi et Calicis manifestaverit veritatem, qui aquam illam fidelem, aquam vitae aeternae, praeceperit credentibus in Baptismo dari, calicem vero docuerit exemplo magisterii sui vini et aquae conjunctione misceri. Calicem etenim sub die passionis accipiens, benedixit et dedit discipulis suis dicens: Bibite ex hoc omnes. Hic est enim sanguis novi testamenti, qui pro multis effundetur in remissionem peccatorum. Dico vobis, non bibam amodo ex ista creatura vitis usque in diem [Col. 0380C] illum quo vobiscum bibam novum vinum in regno Patris mei (Matth. XXXVI, 28, 29). Qua in parte invenimus calicem mixtum fuisse quem Dominus obtulit [Col. 0381A] 107, et vinum fuisse quod sanguinem suum dixit. Unde apparet sanguinem Christi non offerri si desit vinum calici, nec sacrificium Dominicum [a 1Kb] legitima sanctificatione celebrari nisi oblatio et sacrificium nostrum responderit passioni. Quomodo autem de creatura vitis novum vinum cum Christo in regno Patris bibemus, si in sacrificio Dei Patris et Christi vinum non offerimus, nec calicem Domini Dominica traditione miscemus?

[1Kb] X. Beatus quoque apostolus Paulus, a Domino electus et missus et praedicator veritatis evangelicae constitutus, haec eadem in Epistola sua ponit dicens [b 1Kb] : Dominus Jesus in qua nocte tradebatur accepit panem, et gratias egit [c 1Kb] et fregit et dixit: Hoc est corpus meum quod pro vobis tradetur. Hoc facite in meam [Col. 0381B] commemorationem. Simili modo [d 1Kb] et calicem, postquam coenatum, est accepit dicens: Hic calix novum testamentum [e 1Kb] est in meo sanguine. Hoc facite, quotiescumque biberitis, in meam commemorationem. Quotiescumque enim ederitis panem istum et calicem biberitis, mortem Domini annuntiabitis quoadusque veniat (I Cor. II, 23-26). Quod si et a Domino praecipitur [f 1Kb] , et ab Apostolo ejus hoc idem confirmatur et traditur, ut quotiescumque biberimus, in commemorationem Domini hoc faciamus quod fecit et Dominus, invenimus [g 1Kb] non observari a nobis quod mandatum est, nisi eadem quae Dominus fecit nos quoque faciamus, et calicem Domini pari [h 1Kb] ratione miscentes a divino magisterio non recedamus. Ab evangelicis autem praeceptis omnino recedendum non esse [i 1Kb] , et eadem quae [Col. 0381C] magister docuit et fecit discipulos quoque observare [Col. 0382A] et facere debere, constantius et fortius alio in loco beatus Apostolus [j 1Kb] docet dicens: Miror quod sic tam cito demutamini [k 1Kb] ab eo qui vos vocavit ad gratiam, ad aliud evangelium, quod non est aliud, nisi si sunt aliqui qui vos conturbant et volunt convertere Evangelium Christi. Sed, licet aut nos aut Angelus de coelo aliter annuntiet praeterquam quod annuntiavimus vobis, anathema sit. Sicut praediximus, et nunc iterum dico: Si quis vobis annuntiaverit praeterquam quod accepistis, anathema sit (Gal. I, 6-9).

[3Kb] XI. Cum ergo neque ipse Apostolus neque Angelus de coelo annuntiare possit aliter aut docere praeterquam quod semel Christus docuit et Apostoli ejus annuntiaverunt, miror satis unde hoc usurpatum sit ut, contra evangelicam et apostolicam disciplinam, quibusdam [Col. 0382B] in locis aqua offeratur in Dominico calice, quae sola Christi sanguinem non possit exprimere. Cujus rei sacramentum nec in Psalmis tacet Spiritus sanctus faciens mentionem dominici calicis et dicens: Calix tuus inebrians perquam optimus [l 1Kb] (Psal. XXII, 5). Calix autem qui inebriat, utique vino mixtus est [m 1Kb] : neque enim aqua inebriare quemquam potest. Sic autem calix Dominicus inebriat ut et Noe in Genesi vinum bibens inebriatus est. Sed, quia ebrietas Dominici calicis et sanguinis non est talis qualis est ebrietas vini saecularis, cum diceret Spiritus sanctus in Psalmo, Calix tuus inebrians, addidit perquam optimus, quod scilicet calix Dominicus sic bibentes inebriat ut sobrios faciat, ut mentes ad spiritalem sapientiam redigat, ut a sapore isto saeculari ad intellectum Dei [Col. 0382C] unusquisque resipiscat, et quemadmodum vino isto [Col. 0383A] communi mens solvitur et anima relaxatur et tristitia omnis exponitur, ita, epotato [a 1Kb] sanguine Domini et poculo salutari, exponatur memoria veteris hominis, et fiat oblivio conversationis pristinae saecularis, et moestum pectus ac triste, quod prius peccatis angentibus premebatur, divinae indulgentiae laetitia resolvatur; quod tunc demum potest laetificare in Ecclesia Domini bibentem, si quod bibitur 108 Dominicam teneat veritatem.

[1Kb] XII. Quam vero perversum est quamque contrarium ut, cum Dominus in nuptiis de aqua vinum fecerit (Joan. II, 7), nos de vino aquam faciamus, cum sacramentum quoque rei illius admonere et instruere nos debeat ut in sacrificiis Dominicis vinum potius offeramus. Nam, quia apud Judaeos defecerat gratia spiritalis, defecit et vinum: vinea enim Domini sabaoth [Col. 0383B] domus erat Israël (Isa. V, 7). Christus autem, docens et ostendens gentium populum succedere, et in locum quem Judaei perdiderant nos postmodum merito fidei pervenire, de aqua vinum fecit, id est, quod ad nuptias Christi et Ecclesiae, Judaeis cessantibus, plebs magis gentium conflueret et conveniret ostendit. Aquas namque populos significare [b 1Kb] in Apocalypsi Scriptura divina declarat dicens: Aquae quas vidisti, super quas sedet meretrix illa, populi et turbae et gentes ethnicorum sunt et linguae (Apoc. XVII, 15). Quod scilicet perspicimus et in sacramento calicis contineri.

[3Kb] XIII. Nam, quia nos omnes portabat Christus, qui et peccata nostra portabat, videmus in aqua populum intelligi, in vino vero ostendi [c 1Kb] sanguinem Christi. [Col. 0384A] Quando autem in calice vino aqua miscetur, Christo populus adunatur, et credentium plebs ei in quem credidit copulatur et conjungitur. Quae copulatio et conjunctio aquae et vini sic miscetur in calice Domini ut commixtio illa non possit ab invicem separari. Unde et Ecclesiam, id est plebem in Ecclesia constitutam, fideliter et firmiter in eo quod credidit perseverantem, nulla res separare poterit a Christo quominus haereat semper et maneat individua dilectio. Sic autem in sanctificando calice [d 1Kb] Domini offerri aqua sola non potest, quomodo nec vinum solum potest. Nam, si vinum tantum quis offerat, sanguis Christi incipit esse sine nobis: si vero aqua sit sola, plebs incipit esse sine Christo. Quando autem utrumque miscetur et adunatione confusa sibi invicem copulatur, tunc sacramentum spiritale et coeleste perficitur. Sic vero [Col. 0384B] calix Domini non est aqua sola aut vinum solum, nisi utrumque sibi misceatur, quomodo nec corpus Domini potest esse farina sola aut aqua sola, nisi utrumque adunatum fuerit et copulatum et panis unius compage solidatum. Quo et ipso sacramento populus noster ostenditur adunatus; ut, quemadmodum grana multa in unum collecta et commolita et commixta panem unum faciunt, sic in Christo, qui est panis coelestis, unum sciamus esse corpus, cui conjunctus sit noster numerus et adunatus.

[2Kb] XIV. Non est ergo, frater charissime, quod aliquis existimet sequendam esse quorumdam consuetudinem, si qui in praeteritum in calice Dominico aquam solam offerendam putaverunt. Quaerendum est enim ipsi [Col. 0385A] quem sint secuti. Nam, si in sacrificio quod Christus obtulit, non nisi Christus sequendus est, utique id nos obaudire et facere oportet quod Christus fecit et quod faciendum esse mandavit, quando ipse in Evangelio dicat: Si feceritis quod mando vobis, jam non dico [a 1Kb] vos servos, sed amicos (Joan. XV, 14, 15). Et quod Christus debeat solus audiri, Pater etiam de coelo contestatur dicens: Hic est filius meus dilectissimus [b 1Kb] in quo bene sensi, ipsum audite (Matth. XVII, 5). Quare, si solus Christus audiendus est, non debemus attendere quid alius ante nos faciendum esse putaverit, sed quid qui ante omnes est Christus prior fecerit. Neque enim hominis consuetudinem sequi oportet, sed Dei veritatem, cum per Esaiam prophetam Deus loquatur et dicat: Sine causa autem colunt me, mandata et doctrinas hominum docentes (Isa. XXIX, 13). Et iterum Dominus [Col. 0385B] in Evangelio hoc idem repetat dicens: 109 Rejicitis mandatum Dei, ut traditionem vestram statuatis (Marc. VII, 13). Sed et alio in loco ponit et dicit: Qui solverit unum ex mandatis istis minimis, et sic docuerit homines, minimus vocabitur in regno coelorum (Matth. V, 19). Quod si nec minima de mandatis Dominicis licet solvere, quanto magis tam magna, tam grandia, tam ad ipsum Dominicae passionis et nostrae redemptionis sacramentum pertinentia fas non est infringere, aut in aliud quam quod divinitus institutum sit humana traditione mutare? Nam, si Jesus [c 1Kb] Christus Dominus et Deus noster ipse est summus [d 1Kb] sacerdos Dei [Col. 0385C] Patris, et sacrificium Patri se ipsum primus obtulit [e 1Kb] , [Col. 0386A] et hoc fieri in sui commemorationem [f 1Kb] praecepit, utique ille sacerdos vice Christi vere fungitur qui id quod Christus fecit imitatur, et sacrificium verum et plenum tunc offert in Ecclesia Deo Patri, si sic incipiat offerre secundum quod ipsum Christum videat obtulisse.

[2Kb] XV. Caeterum omnis religionis et veritatis disciplina subvertitur, nisi id quod spiritaliter praecipitur fideliter reservetur [g 1Kb] , nisi si in sacrificiis matutinis hoc quis veretur ne per saporem vini redoleat sanguinem Christi. Sic ergo incipit et a passione Christi in persecutionibus fraternitas retardari, dum in oblationibus discit de sanguine ejus et cruore confundi. Porro autem Dominus in Evangelio dicit: Qui confusus me fuerit, confundetur [h 1Kb] eum Filius hominis. [Col. 0386B] (Marc. VIII, 38). Et Apostolus quoque loquitur dicens: Si hominibus placerem, Christi servus non essem (Gal. I, 10). Quomodo autem possumus propter Christum sanguinem fundere, qui sanguinem Christi erubescimus bibere?

[1Kb] XVI. An illa sibi aliquis contemplatione blanditur, quod, etsi mane aqua sola offerri videtur, tamen, cum ad coenandum venimus, mixtum calicem offerimus. Sed cum coenamus ad convivium nostrum plebem convocare non possumus, ut sacramenti veritatem fraternitate omni praesente celebremus. Atenim non mane, sed post coenam, mixtum calicem obtulit Dominus. Numquid ergo Dominicum post coenam celebrare [Col. 0386C] debemus, ut sic mixtum calicem frequentandis [Col. 0387A] dominicis offeramus? Christum offerre opportebat circa vesperam diei, ut hora ipsa sacrificii ostenderet occasum et vesperam mundi, sicut in Exodo scriptum est: Et occident illum omne vulgus synagogae filiorum Israel ad vesperam (Exod. XII, 6). Et iterum in Psalmis: Allevatio manuum mearum sacrificium vespertinum (Psal. CXL, 2). Nos autem resurrectionem Domini mane celebramus.

[1Kb] XVII. Et quia passionis ejus mentionem in sacrificiis omnibus facimus (passio est enim Domini sacrificium quod offerimus), nihil aliud quam quod ille fecit facere debemus. Scriptura enim dicit: Quotiescumque enim ederitis panem istum et calicem istum biberitis, mortem Domini annuntiabitis quoadusque veniat (I Cor. II, 26). Quotiescumque ergo calicem in commemorationem [Col. 0387B] Domini et passionis ejus offerimus, id quod constat Dominum fecisse faciamus. Et viderit, frater charissime; si quis de antecessoribus nostris vel ignoranter vel simpliciter non hoc observavit et tenuit quod nos Dominus facere exemplo et magisterio suo docuit, potest simplicitati ejus de indulgentia Domini venia concedi. Nobis vero non poterit ignosci, qui nunc a Domino admoniti et instructi sumus ut calicem Dominicum vino mixtum, secundum quod Dominus obtulit, offeramus; et de hoc quoque ad collegas nostros litteras dirigamus, ut ubique lex evangelica et traditio Dominica servetur, et ab eo quod Christus et docuit et fecit non recedatur.

[19Kb] XVIII. Quae ultra jam contemnere et in errore pristino perseverare, quid aliud est quam incurrere in [Col. 0387C] objurgationem 110 Domini increpantis in Psalmo et dicentis: Ad quid exponis justificationes meas et assumis testamentum meum per os tuum? Tu autem odisti disciplinam, et abjecisti sermones meos retro. Si videbas furem, concurrebas ei, et inter moechos particulam ponebas (Psal. XLIX, 16-18). Exponere enim justificationes [Col. 0388A] et testamentum Domini, et non hoc idem facere quod fecerit Dominus, quid aliud est quam sermones ejus abjicere et disciplinam Dominicam contemnere, nec terrena sed spiritalia furta et adulteria committere, dum quis de evangelica veritate furatur Domini nostri verba et facta, corrumpit atque adulterat praecepta divina? Sicut apud Hieremiam scriptum est: Quid est, inquit, paleis ad triticum? Propter hoc ecce ego ad prophetas, dicit Dominus, qui furantur verba mea unusquisque a proximo suo, et seducunt populum meum in mendaciis suis et in erroribus suis (Hier. XXIII, 28, 30, 32). Item apud eumdem alio loco: Et moechata est, inquit, in lignum et lapidem [a 1Kb] , et in his omnibus non est reversa ad me (Hier. IX, 10). Quod furtum et adulterium ne in nos etiam cadat cavere [Col. 0388B] sollicite et timide ac religiose observare debemus. Nam, si sacerdotes Dei et Christi sumus, non invenio quem magis sequi quam Deum et Christum debeamus, quando ipse in Evangelio maxime dicat: Ego sum lumen saeculi. Qui me secutus fuerit, non ambulabit [b 1Kb] in tenebris, sed habebit lumen vitae (Joan. VIII, 12). Ne ergo in tenebris ambulemus, Christum sequi et praecepta ejus observare debemus, quia et ipse in alio loco, mittens Apostolos, dixit: Data est mihi omnis potestas in coelo et in terra. Ite ergo et docete omnes Gentes, tingentes eos in nomine Patris et Filii et Spiritus sancti, docentes eos observare omnia quaecumque praecepi [c 1Kb] vobis (Matth. XXIII, 18-20). Quare si in lumine Christi ambulare volumus, a praeceptis et monitis ejus non recedamus, agentes gratias quod, dum [Col. 0388C] instruit in futurum quid facere debeamus, de praeterito ignoscit quod simpliciter erravimus. Et quia jam secundus ejus adventus nobis appropinquat, magis ac magis benigna ejus et larga dignatio corda nostra luce veritatis illuminat.

[1Kb] XIX. Religioni igitur nostrae congruit et timori et [Col. 0389A] ipsi loco atque officio sacerdotii nostri, frater charissime, in Dominico calice miscendo et offerendo custodire traditionis Dominicae veritatem, et quod prius apud quosdam videtur erratum, Domino monente, corrigere; ut, cum in claritate sua et majestate coelesti venire coeperit, inveniat nos tenere quod monuit, observare quod docuit, facere quod fecit. Opto te, frater charissime, semper bene valere.



EPISTOLA LXIV.
(Erasm., I, 7. Pamel., Rigalt., Baluz., LXIV. Pariss., LXIII. Oxon., Lips., LXV.)
AD EPICTETUM ET PLEBEM ASSURITANORUM, DE FORTUNATIANO QUONDAM EORUM EPISCOPO.

ARGUMENTUM.---Monet Epictetum et plebem Assuritanorum ut Fortunatianum, quondam episcopum, sed [Col. 0389B] lapsum, ad episcopatum redire non permittant; tum aliis de causis, tum quod statutum esset ne episcopi lapsi ad priorem gradum admitterentur.

[3Kb] [1Kb] [f 1Kb] I. Cyprianus Epicteto fratri et plebi Assuras [a 1Kb] consistenti salutem. Graviter et dolenter motus sum, fratres charissimi, quod cognoverim Fortunatianum quondam apud vos episcopum post gravem lapsum ruinae suae pro integro nunc agere velle et episcopatum sibi vindicare coepisse. Quae res contristavit me, primo propter ipsum, qui miser, vel diaboli tenebris in totum excoecatus, vel quorumdam sacrilega persuasione deceptus, cum debeat satisfacere et ad Dominum exorandum diebus ac noctibus lacrymis et 111 orationibus et precibus incumbere, audet sibi adhuc sacerdotium quod prodidit vindicare, quasi post [Col. 0389C] aras diaboli accedere ad altare Dei fas sit, aut non majorem in se iram et indignationem Domini in die judicii provocet, qui, cum fidei et virtutis dux fratribus esse non potuerit, perfidiae et audaciae et temeritatis [Col. 0390A] magister existat, et qui non docuit fratres in praelio fortiter stare, doceat eos qui victi et prostrati sunt nec rogare, cum Dominus dicat: Illis fudistis libamina, et illis imposuistis sacrificia; super haec omnia ergo [a 1Kb] non indignabor? dicit Dominus (Isa. LVII, 6). Et alio loco: Sacrificans diis eradicabitur, nisi Domino soli (Exod. XXII, 19). Item Dominus denuo loquitur et dicit: Adoraverunt eos quos fecerunt digiti eorum, et curvatus est homo et humiliatus est vir, et non laxabo illis (Isa. II, 8, 9). In Apocalypsi quoque legimus iram Domini comminantis et dicentis: Si quis adorat bestiam et imaginem ejus, et accipit notam in fronte sua et in manu, bibet et ipse de vino irae Dei mixto in poculo irae ejus, et punietur igne et sulphure sub oculis sanctorum Angelorum et sub oculis Agni, et fumus de [Col. 0390B] tormentis eorum in saecula saeculorum ascendet, nec habebunt requiem die ac nocte qui adorant bestiam et imaginem ejus (Apoc. XIV, 9-11).

[3Kb] II. Cum ergo haec tormenta, haec supplicia in die judicii Dominus comminetur iis qui diabolo obtemperant et idolis sacrificant, quomodo se putat posse agere pro Dei sacerdote qui obtemperavit et servivit diaboli sacerdotibus? aut quomodo putat manum suam transferri posse ad Dei [b 1Kb] sacrificium et precem Domini quae captiva fuerit sacrilegio et crimini, quando in Scripturis divinis Deus ad sacrificium prohibeat accedere sacerdotes etiam in leviori crimine constitutos, et in Levitico dicat (XXI, 17): Homo in quo fuerit vitium et macula non accedet offerre dona Deo. Item in Exodo (XIX, 22): Et sacerdotes [Col. 0390C] qui accedunt ad Dominum Deum sanctificentur, ne forte derelinquat illos Dominus. Et iterum: Et cum [c 1Kb] accedunt ministrare ad altare sancti, non adducent in se delictum, ne moriantur (Ibid. XXIX, 43). Qui ergo [Col. 0391A] gravia in se delicta adduxerunt, id est, qui idolis sacrificando sacrilega sacrificia fecerunt, sacerdotium Dei sibi vindicare non possunt, nec ullam in conspectu ejus precem pro fratribus facere, quando in Evangelio scriptum sit: Deus peccatorem non audit; sed si quis [a 1Kb] Deum coluerit et voluntatem ejus fecerit, illum audit (Joan. IX, 31). Quamvis sic quorumdam pectora tenebrarum ingruentium [b 1Kb] profunda caligo caecaverit, ut de praeceptis salubribus nihil lucis admittant, sed se mel a recto limite veri itineris aversi, per praeceps et per abruptum [c 1Kb] criminum suorum nocte atque errore rapiantur.

[3Kb] III. Nec mirum si consilia nostra aut Domini praecepta nunc abnuunt qui Dominnm negaverunt: stipes et oblationes et lucra desiderant, quibus prius insatiabiles [Col. 0391B] incubabant; et coenis atque epulis etiam nunc inhiant, quarum crapulam superstite nuper in dies cruditate ructabant, nunc manifestissime comprobantes nec ante se religioni, sed ventri potius et quaestui profana cupiditate servisse. Unde et ipsam venisse perspicimus et credimus de Dei exploratione censuram, ne apud altare consistere et contrectare ulterius perseverarent pudorem incesti, fidem perfidi, religionem profani, divina terreni, sancta sacrilegi. Quod ne tales ad altaris impiamenta et contagia fratrum denuo redeant, omnibus viribus excubandum [Col. 0392A] est, et omni vigore nitendum ut quantum possumus ab hac eos sui sceleris audacia retundamus, ne adhuc agere pro sacerdote [d 1Kb] conentur qui ad mortis extrema dejecti, ultra lapsos laicos [e 1Kb] ruinae majoris pondere proruerunt.

[1Kb] IV. Si vero apud insanos furor 112 insanabilis perseverarit, et, recedente Spiritu sancto, quae coepit caecitas in sua nocte permanserit, consilium nobis erit singulos fratres ab eorum fallacia separare, et, ne quis in laqueos erroris incurrat, ab eorum contagione secernere, quando nec oblatio sanctificari illic possit ubi Spiritus sanctus non sit, nec cuiquam Dominus per ejus orationes et preces prosit qui Dominum ipse violavit. Quod si Fortunatianus, aut immemor criminis sui per diaboli caecitatem, aut minister et servus diabol [Col. 0392B] factus ad decipiendam fraternitatem, in hoc suo furore permanserit, vos quantum potestis elaborate, et in hac caligine diaboli saevientis fratrum mentes ab errore revocate, ne alienae dementiae facile consentiant, ne se desperatorum delictis participes faciant, sed teneant integri salutis suae et integritatis conservatae a se et custoditae perpetuum tenorem.

[2Kb] V. Lapsi vero magnitudinem delicti sui cognoscentes, a deprecando Domino non recedant, nec Ecclesiam catholicam, quae una et sola est a Domino constituta, derelinquant; sed, satisfactionibus immorantes [Col. 0393A] et Domini misericordiam deprecantes, ad Ecclesiam pulsent, ut recipi illic possint ubi fuerunt, et ad Christum redeant, a quo recesserunt. Nec audiant eos qui se fallaci [a 1Kb] et mortali seductione decipiunt, cum scriptum sit: Nemo vos decipiat inanibus verbis. Propterea enim venit ira Dei super filios contumaciae. Nolite ergo esse participes eorum (Ephes. V, 6, 7). Ergo contumaces et Deum non timentes et ab Ecclesia in totum recedentes nemo comitetur. Quod si quis impatiens fuerit ad deprecandum Dominum qui offensus est, et nobis obtemperare noluerit, sed desperatos et perditos secutus fuerit, sibi imputabit [b 1Kb] cum judicii dies venerit. Quomodo enim deprecari in die illo Dominum poterit qui et ante hoc Christum et nunc quoque Ecclesiam Christi negavit et, episcopis [Col. 0393B] sanis et integris et viventibus non obtemperans, comitem se et participem morientibus praebuit? Opto vos, fratres charissimi ac desiderantissimi, semper bene valere.



[1Kb] EPISTOLA LXV.
(Erasm., III, 9. Pamel., Rigalt., Baluz., LXV. Pariss., LXIV. Oxon., Lips., III.)
AD ROGATIANUM, DE DIACONO QUI CONTRA EPISCOPUM CONTENDIT.

ARGUMENTUM.---Rogatianum episcopum monet Cyprianus, [Col. 0394A] ut diaconi superbiam qui illum contumeliis exacerbaverat coerceat, et audaciae suae poenitentiam agere cogat, ea occasione denuo repetens quaecumque de sacerdotali sive episcopali potestate supra dicta sunt Epistola LV. Quo autem tempore scripta sit, non satis constat, nisi quod in eadem synodo scriptam cum sequenti, initium utriusque epistolae simile persuadeat.

[3Kb] I. Cyprianus Rogatiano fratri salutem. Graviter et dolenter commoti sumus ego et collegae mei qui praesentes aderant, frater charissime, lectis litteris tuis, quibus de diacono tuo conquestus es quod, immemor sacerdotalis loci tui et officii, ac ministerii sui oblitus, contumeliis et injuriis suis te exacerbaverit. Et tu quidem honorifice circa nos et pro solita tua humilitate [Col. 0394B] fecisti, ut malles de eo nobis conqueri, cum, pro episcopatus vigore et cathedrae auctoritate, haberes potestatem qua posses de illo statim vindicari, certus quod collegae tui omnes gratum [c 1Kb] haberemus quodcumque circa diaconum tuum contumeliosum sacerdotali potestate fecisses, habens circa hujusmodi homines praecepta divina, cum Dominus Deus in Deuteronomio dicat: Et homo quicumque fecerit in superbia ut non exaudiat sacerdotem aut judicem, quicumque fuerit in diebus illis, morietur homo ille, et omnis populus [Col. 0395A] audierit timebit, et non agent impie etiam nunc (Deut. XVII, 12). Et ut sciamus hanc Dei vocem 113 cum vera et summa majestate ejus [a 1Kb] processisse ad honorandos ac vindicandos sacerdotes suos, cum adversus Aaron sacerdotem tres de ministris, Chore et Dathan et Abiron, ausi sunt superbisse et cervicem suam extollere et sacerdoti praeposito se adaequare, hiatu terrae absorpti ac devorati, poenas statim sacrilegae audaciae persolverunt. Nec soli illi, sed et caeteri ducenti quinquaginta qui eis comites ad audaciam fuerunt, prorumpente a Domino igne consumpti sunt, ut probaretur sacerdotes Dei ab eo qui sacerdotes facit vindicari. In libro quoque Regnorum, cum Samuel sacerdos a Judaeorum populo ob senectutem, sicut tu modo, contemneretur, exclamavit iratus Dominus et dixit: [Col. 0395B] Non te spreverunt, sed me spreverunt (I Reg. VIII, 7). Et ut hoc ulcisceretur, excitavit eis Saul regem, qui eos injuriis gravibus affligeret, et per omnes contumelias et poenas superbum populum calcaret et premeret, ut contemptus sacerdos de superbo populo ultione divina vindicaretur.

[2Kb] II. Sed et Salomon in Spiritu sancto constitutus testatur et docet quae sit sacerdotalis auctoritas et potestas, dicens: Ex tota anima tua time Deum, et sacerdotes ejus sanctifica. Et iterum [b 1Kb] : Honora Deum ex tota anima tua, et honorifica [c 1Kb] sacerdotes ejus (Eccli. VII, 29, 31). Quorum praeceptorum memor beatus apostolus Paulus, secundum quod in Actibus Apostolorum legimus, cum ei diceretur: Sic insilis in sacerdotem Dei maledicendo, respondit et dixit [d 1Kb] : Nesciebam, [Col. 0395C] fratres, quia pontifex est. Scriptum est enim: Principem populi tui non maledices (Act. XXIII, 4). Dominus etiam noster ipse Jesus Christus, rex et judex et Deus [Col. 0396A] noster, usque ad passionis diem servavit honorem pontificibus et sacerdotibus, quamvis illi nec timorem Dei nec agnitionem [e 1Kb] Christi servassent. Nam, cum leprosum emundasset, dixit illi: Vade, et monstra te sacerdoti, et offer donum (Matth. VIII, 4). Humilitate ea qua nos quoque esse humiles docuit, sacerdotem adhuc appellabat quem sciebat esse sacrilegum. Item sub ictu [f 1Kb] passionis cum alapam accepisset, et ei diceretur, Sic respondes pontifici, nihil ille contumeliose locutus est in personam pontificis, sed magis innocentiam suam tuitus est dicens: Si male locutus sum, exprobra [g 1Kb] de malo. Si autem bene, quid me caedis (Joan. XVIII, 23)? Quae omnia ab eo ideo facta sunt humiliter atque patienter ut nos humilitatis ac patientiae haberemus exemplum. Docuit enim sacerdotes [Col. 0396B] veros legitime et plene honorari, dum circa falsos sacerdotes ipse talis exstitit.

[2Kb] III. Meminisse autem diaconi debent quoniam Apostolos, id est episcopos et praepositos, Dominus elegit, diaconos autem, post ascensum Domini in coelos, Apostoli sibi constituerunt episcopatus sui et Ecclesiae ministros. Quod si nos aliquid audere contra Deum possumus, qui episcopos facit, possunt et contra nos audere diaconi, a quibus fiunt. Et ideo oportet diaconum [h 1Kb] de quo scribis agere audaciae suae poenitentiam, et honorem sacerdotis agnoscere et episcopo praeposito suo plena humilitate satisfacere. Haec sunt enim initia haereticorum et ortus atque conatus schismaticorum male cogitantium, ut sibi placeant, ut praepositum superbo tumore contemnant. Sic de [Col. 0396C] Ecclesia receditur, sic altare profanum foris collocatur, sic contra pacem Christi et ordinationem atque unitatem Dei rebellatur. Quod si ultra te contumeliis [Col. 0397A] suis exacerbaverit et provocaverit, fungeris circa eum potestate honoris tui, ut eum vel deponas vel abstineas. Nam, si apostolus Paulus ad Timotheum scribens dixit: Juventutem tuam nemo despiciat [a 1Kb] (I Tim. IV, 12), quanto magis tibi a collegis tuis dicendum est: »Senectutem tuam nemo despiciat.« Et quoniam 114 scripsisti quemdam cum eodem diacono tuo se miscuisse et superbiae ejus atque audaciae participem esse, hunc quoque, et si qui alii tales exstiterint et contra sacerdotem Dei fecerint, vel coercere poteris vel abstinere: nisi quod hortamur et monemus ut peccasse se potius intelligant et satisfaciant, et nos propositum nostrum tenere patiantur. Magis enim optamus et cupimus contumelias et injurias singulorum clementi patientia vincere, quam sacerdotali licentia [Col. 0397B] vindicare. Opto te, frater charissime, semper bene valere.



[3Kb] EPISTOLA LXVI.
(Erasm., I, 9. Pamel., Rigalt., Baluz., LXVI. Paris., LXV. Oxon., Lips., I.)
AD CLERUM ET PLEBEM FURNIS CONSISTENTEM, DE VICTORE QUI FAUSTINUM PRESBYTERUM TUTOREM NOMINAVIT.

ARGUMENTUM.---Cum, contra concilii episcoporum statutum, Geminius Victor testamento tutorem sive curatorem suum nominasset Geminium Faustinum presbyterum, prohibet pro illo offerri aut sacrificium pro dormitione illius celebrari; obiter, exemplo Leviticae tribus, deducens clericos molestiis saecularibus immiscere se non debere.

[Col. 0397C] I. Cyprianus presbyteris et diaconibus et plebi Furnis consistentibus salutem. Graviter commoti sumus [Col. 0398A] ego et collegae mei qui praesentes aderant, et compresbyteri nostri qui nobis assidebant [b 1Kb] , fratres charissimi, cum cognovissemus quod Geminius Victor frater noster de saeculo excedens Geminium Faustinum presbyterum tutorem testamento suo nominaverit, cum jam pridem in concilio episcoporum statutum sit ne quis de clericis et Dei ministris tutorem vel curatorem [c 1Kb] testamento suo constituat, quando singuli divino sacerdotio honorati et in clerico ministerio constituti non nisi altari et sacrifieiis deservire et precibus atque orationibus vacare debeant. Scriptum est enim: Nemo militans Deo obligat [d 1Kb] se molestiis [e 1Kb] saecularibus, ut possit placere ei cui se probavit (II Tim. II, 4). Quod cum de omnibus dictum sit, quanto magis molestiis et laqueis saecularibus obligari non [Col. 0398B] debent qui divinis rebus et spiritalibus [f 1Kb] occupati, ab ecclesia recedere et ad terrenos et saeculares actus vacare non possunt? Cujus ordinationis et religionis formam levitae prius in lege tenuerunt, ut, cum terram [g 1Kb] dividerent et possessiones partirentur undecim tribus, Levitica tribus, quae templo et altari et ministeriis divinis vacabat, nihil de illa divisionis portione perciperet, sed, aliis terram colentibus, illa tantum Deum coleret, et ad victum atque alimentum suum ab undecim tribubus de fructibus qui nascebantur decimas perciperet [h 1Kb] . Quod totum fiebat de auctoritate et dispositione divina, ut qui operationibus divinis insistebant, in nulla re avocarentur, nec cogitare aut agere saecularia cogerentur. Quae nunc ratio et forma in clero tenetur, ut qui in Ecclesia Domini [Col. 0398C] ordinatione clerica promoventur, in nullo ab administratione divina avocentur, nec molestiis et negotiis [Col. 0399A] saecularibus alligentur, sed in honore [a 1Kb] sportulantium fratrum, tamquam decimas ex fructibus accipientes, ab altari et sacrificiis non recedant, sed die ac nocte coelestibus rebus et spiritualibus serviant.

[2Kb] II. Quod episcopi antecessores nostri religiose considerantes et salubriter providentes, censuerunt ne quis frater excedens ad tutelam vel curam clericum nominaret, ac si quis hoc fecisset, non offerretur pro co [b 1Kb] , nec sacrificium pro dormitione ejus celebraretur. Neque enim apud altare Dei meretur nominari in sacerdotum prece qui ab altari sacerdotes et ministros voluit avocare. Et ideo Victor, cum, contra formam nuper in concilio a sacerdotibus datam, Geminium Faustinum presbyterum 115 ausus sit tutorem constituere, non est quod pro dormitione ejus apud [Col. 0399B] vos fiat oblatio, aut deprecatio aliqua nomine ejus in Ecclesia frequentetur, ut sacerdotum [c 1Kb] decretum religiose et necessarie factum servetur a nobis, simul et caeteris fratribus detur exemplum ne quis sacerdotes et ministros Dei altari ejus et Ecclesiae vacantes ad saeculares molestias devocet. Observari enim de caetero poterit ne ultra hoc fiat circa personam clericorum, si quod nunc factum est fuerit vindicatum. [d 1Kb] Opto vos, fratres charissimi, semper bene valere.



EPISTOLA LXVII.
(Erasm., III, 13. Pamel., Rigalt., Baluz., LXVII. Paris., LXVI. Lips., Oxon., LXVIII. Coustant., Epist. Rom. Pont. 4. p. 211.)
AD STEPHANUM, DE MARCIANO ARELATENSI, QUI NOVATIANO CONSENSIT.

[Col. 0399C] ARGUMENTUM.---Cum Martianus, Arelatensis episcopus, Novatiani sectam secutus multos seduxisset, et se communione caeterorum episcoporum per schisma separasset, monet Stephanum, summum Pontificem, ut pro sua auctoritate, absente illo, alium in locum ejus substituat, et tum lapsis tum per illum seductis, acta poenitentia, pax detur, et ad Ecclesiam reditus concedatur.



117 EPISTOLA LXVIII.
(Erasm., I, 4. Pamel., Rigalt., Baluz., LXVIII. Paris., LXVII. Oxon., Lips., LXVII. Routh. Rell. Scr., III, p. 77 et 122.)
AD CLERUM ET PLEBES IN HISPANIA CONSISTENTES, DE BASILIDE ET MARTIALE.
[Col. 0400A]

ARGUMENTUM.---Cum Basilides et Martialis, episcopi, lapsi essent et libellis idololatriae contaminati, laudat Cyprianus cum coepiscopis clerum et plebem Hispaniarum, quod in locum eorum Sabinum et Felicem legitima electione substituissent; praesertim cum, juxta Cornelii statutum, episcopi lapsi ad poenitentiam quidem agendam admitti possent, sed a sacerdotali honore prohiberentur, obiter etiam quaedam attingens de veteri electionis episcoporum ritu. Sub [Col. 0400B] Stephano autem scriptam esse, contextus indicat.



121 EPISTOLA LXIX.
(Erasm., IV, 9. Pamel., Rigalt., Baluz., LXIX. Paris., LVIII. Oxon., Lips., LXVI.)
AD FLORENTIUM PUPIANUM, DE OBTRECTATORIBUS.

ARGUMENTUM.---Purgat se apud Florentium Pupianum Cyprianus de variis ab illo objectis criminibus; et animi ejus levitatem arguit, quod tam temere obtrectatoribus crediderit. Ex eo autem quod dicit se jam tum sex annis episcopatu functum, satis constat sub Stephano scriptam.

[1Kb] I. Cyprianus, qui et Thascius, Florentio, cui et Pupiano, fratri salutem. Ego te, frater, credideram tandem jam ad poenitentiam converti, quod in praeteritum [Col. 0400C] tam infanda, tam turpia, tam etiam gentilibus execranda aut audisses de nobis temere aut credidisses. Porro autem etiam nunc in litteris tuis animadverto eumdem te adhuc esse qui prius fueras, eadem te de nobis credere et in eo quod credideris perseverare, et, ne forte claritatis et martyrii tui dignitas nostra communicatione maculetur, in mores nostros diligenter inquirere, et post Deum judicem, [Col. 0401A] qui sacerdotes facit, te velle, non dicam de me (quantus enim ego sum [a 1Kb] )! sed de Dei et Christi judicio judicare. Hoc est in Deum non credere, hoc est rebellem adversus Christum et adversus Evangelium ejus existere, ut cum ille dicat: Nonne duo passeres asse vaeneunt? et neuter eorum cadit in terram sine Patris voluntate (Matth. X, 29), et probet majestas ejus et veritas sine conscientia et permissu Dei etiam minora non fieri, tu existimes sacerdotes Dei sine conscientia ejus in Ecclesia ordinari? Nam credere quod indigni et incesti sint qui ordinantur, quid aliud est quam credere [b 1Kb] quod non a Deo nec per Deum sacerdotes ejus in Ecclesia constituantur?

[1Kb] II. An putas majus esse de me meum quam Dei testimonium, cum Dominus ipse doceat et dicat testimonium [Col. 0401B] non esse verum si quis ipse de se testis existat, eo quod unusquisque utique sibi faveat [c 1Kb] , nec contra se aliquis infesta et adversa depromat, fides vero sincera sit veritatis [d 1Kb] , si in praedicationibus nostris alius sit praedicator ac testis: Si testimonium, inquit, dixero de me, testimonium meum non est verum. Alius est enim qui testis est de me (Joan. V, 31, 32). Quod si ipse Dominus, omnia [e 1Kb] postmodum judicaturus [f 1Kb] , noluit de testimonio suo sibi credi, sed maluit de judicio ac testimonio Dei Patris probari, quanto magis hoc servos ejus observare oportet, qui judicio ac testimonio Dei non probantur tantum, sed etiam gloriantur. Praevaluit autem apud te contra divinam sententiam et contra conscientiam nostram, fidei suae viribus nixam, inimicorum et malignorum [Col. 0401C] commentum, quasi apud lapsos et profanos et extra Ecclesiam positos, de quorum pectoribus excesserit Spiritus sanctus, esse aliud possit nisi mens prava et fallax lingua et odia venenata et sacrilega mendacia; quibus qui credit, cum illis necesse est inveniatur cum judicii dies venerit.

[1Kb] III. Quod vero dixisti sacerdotes humiles esse debere, [Col. 0402A] quia et Dominus et Apostoli ejus humiles fuerunt, humilitatem meam et fratres omnes et gentiles quoque optime norunt et diligunt; et tu quoque noveras et diligebas, 122 cum adhuc in Ecclesia esses et mecum communicares. Quis autem nostrum longe est ab humilitate, utrumne ego, qui quotidie fratribus servio, et venientes ad Ecclesiam singulos benigne et cum voto et gaudio suscipio? an tu, qui te episcopum episcopi et judicem judicis [g 1Kb] ad tempus a Deo dati constituis? cum Dominus Deus in Deuteronomio dicat: Et homo quicumque fecerit in superbia ut non exaudiat sacerdotem aut judicem, quicumque fuerit in diebus illis, morietur homo ille, et omnis populus cum audierit timebit, et non agent impie etiam nunc (Deut. XVII, 12, 13). Et iterum ad Samuelem loquitur et dicit: [Col. 0402B] Non te spreverunt, sed me spreverunt (III Reg. VII, 7). Et adhuc Dominus in Evangelio, cum ei dictum esset, Sic respondes Pontifici, custodiens et docens sacerdotalem [h 1Kb] honorem servari oportere, contra Pontificem nihil dixerit, sed innocentiam suam tantummodo purgans responderit dicens: Si male locutus sum, exprobra de malo. Si autem bene, quid me caedis (Joan. XVIII)? Item beatus Apostolus, cum ei dictum esset, Sic insilis iu sacerdotem Dei maledicendo (Act. XXIII, 4, 5), nihil contumeliose locutus sit adversus sacerdotem, quando et potuerit se constanter exerere adversus eos qui Dominum crucifixissent et qui jam Deum et Christum et templum et sacerdotium perdidissent [i 1Kb] ; sed, quamvis in falsis et spoliatis sacerdotibus umbram tamen ipsam inanem sacerdotalis [Col. 0402C] nominis cogitans dixerit: Nesciebam, fratres, quia pontifex est. Scriptum est enim: Principem populi [j 1Kb] tui non maledices (Exod. XXII, 23).

[2Kb] IV. Nisi si sacerdos tibi fui ante persecutionem, quando mecum communicabas, post persecutionem sacerdos esse desivi. Persecutio enim veniens te ad summam martyrii sublimitatem provexit, me autem [Col. 0403A] proscriptionis onere depressit, cum publice legeretur: »Si quis tenet vel possidet de bonis Caecilii Cypriani episcopi Christianorum;« ut etiam qui non credebant Deo episcopum constituenti, vel diabolo crederent [a 1Kb] episcopum proscribenti. Nec haec jacto, sed dolens profero, cum te judicem Dei constituas et Christi, qui dicit ad Apostolos, ac per hoc ad omnes praepositos qui Apostolis vicaria ordinatione succedunt: Qui audit vos, me audit; et qui me audit, audit cum qui me misit. Et qui rejicit vos, me rejicit et eum qui me misit (Luc. XI).

[2Kb] V. Inde enim schismata et haereses obortae sunt et oriuntur, dum episcopus, qui unus est et Ecclesiae praeest, superba quorumdam praesumptione contemnitur, et homo dignatione Dei honoratus indignus hominibus [Col. 0403B] judicatur. Quis enim hic est superbiae tumor, quae arrogantia animi, quae mentis inflatio, ad cognitionem suam praepositos et sacerdotes vocare, ac nisi apud te purgati fuerimus et sententia tua absoluti, ecce jam sex annis nec fraternitas habuerit episcopum, nec plebs praepositum, nec grex pasotrem, nec Ecclesia gubernatorem, nec Christus antistitem [b 1Kb] , nec Deus sacerdotem. Subveniat Pupianus et sententiam dicat et judicium Dei et Christi in acceptum referat, ne tantus fidelium [c 1Kb] numerus, qui sub nobis arcessitus est, sine spe salutis et pacis exisse videatur, nec novus credentium populus nullam per nos consecutus esse Baptismi et Spiritus sancti gratiam [Col. 0404A] judicetur, ne tot lapsis et poenitentibus pax data et communicatio nostra examinatione concessa judicii tui auctoritate solvatur. Annue aliquando et dignare pronuntiare de nobis et episcopatum nostrum cognitionis tuae auctoritate firmare, ut Deus et Christus ejus agere tibi gratias possint quod per te sit antistes et rector altari eorum pariter et plebi restitutus.

[2Kb] VI. Apes habent regem et ducem pecudes, et ei fidem servant: latrones mancipi [d 1Kb] obsequio pleno 123 humilitatis obtemperant. Quanto simpliciores et meliores vobis sunt brutae pecudes et muta animalia, et cruenti licet ac furentes inter gladios atque inter arma praedones? Praepositus illic agnoscitur et timetur quem non sententia divina constituit, sed in quem [Col. 0404B] factio perdita et nocens caterva consensit.

[1Kb] VII. Dixisti sane scrupulum tibi esse tollendum de animo, in quem incidisti. Incidisti, sed tua credulitate irreligiosa; incidisti, sed tua mente et voluntate sacrilega, dum incesta, dum impia, dum nefanda contra fratrem, contra sacerdotem facile audis, libenter credis, aliena mendacia quasi propria et privata defendis; nec recordaris scriptum esse: Sepi aures tuas spinis, et noli audire linguam nequam (Eccli. XXVIII, 28). Et iterum: Malus obaudit linguae iniquorum, justus autem non intendit labiis mendacibus (Prov. XVII, 4). Quare in hunc scrupulum non inciderunt martyres sancto Spiritu pleni et ad conspectum [Col. 0405A] Dei et Christi ejus passione jam proximi, qui ad Cyprianum episcopum litteras de carcere direxerunt, sacerdotem Dei agnoscentes et contestantes ei. Quare in hunc scrupulum non inciderunt tot episcopi collegae mei, qui vel cum de medio recederent [a 1Kb] proscripti sunt, vel apprehensi in carcerem conjecti et in catenis fuerunt, aut qui, in exilium relegati, illustri itinere ad Dominum profecti sunt, aut qui quibusdam locis animadversi coelestes coronas de Domini clarificatione sumpserunt. Quare in hunc scrupulum non inciderunt de plebe ista nostra quae apud nos est, et nobis de Dei dignatione commissa est, tot confessores quaestionati et torti et insignium vulnerum et cicatricum memoria gloriosi, tot virgines integrae, tot laudabiles viduae, ecclesiae denique universae per totum [Col. 0405B] mundum nobiscum unitatis vinculo copulatae? Nisi si omnes [b 1Kb] isti communicantes mecum, secundum quod scripsisti, polluto nostro ore polluti sunt et spem vitae aeternae communicationis nostrae contagione perdiderunt. Pupianus solus integer, inviolatus, sanctus, pudicus, qui nobis miscere se noluit, in paradiso atque in regno coelorum solus habitabit.

[3Kb] VIII. Scripsisti quoque quod Ecclesia nunc propter me portionem sui in disperso habeat, quando omnis Ecclesiae populus et collectus sit et adunatus et individua concordia sibi junctus, soli illi foris remanserint qui, etsi intus essent, ejiciendi fuerant, nec patiatur Dominus, populi sui protector et tutor, triticum de area sua diripi, sed solae possint paleae de Ecclesia separari, quando et Apostolus dicat: [Col. 0405C] Quid enim si exciderunt a fide quidam illorum? [Col. 0406A] Numquid infidelitas illorum fidem Dei evacuavit? Absit. Est enim Deus verax, omnis autem homo mendax (Rom. III, 3, 4). Et Dominus quoque in Evangelio, cum eum loquentem discipuli derelinquerent, conversus ad duodecim dixit: Numquid et vos vultis ire? Respondit ei Petrus dicens: Domine, ad quem ibimus [c 1Kb] ? Verbum vitae [d 1Kb] aeternae habes: et nos credimus et cognovimus quoniam tu 'es Filius Dei vivi (Joan. VI, 67). Loquitur illic Petrus, super quem aedificanda fuerat Ecclesia, Ecclesiae nomine docens et ostendens quia, etsi contumax ac superba obaudire nolentium multitudo discedat, Ecclesia tamen a Christo non recedit, et illi sunt Ecclesia plebs sacerdoti adunata et pastori suo grex adhaerens. Unde scire debes episcopum in Ecclesia esse et Ecclesiam in episcopo, [Col. 0406B] et si quis cum episcopo non sit, in Ecclesia non esse; et frustra sibi blandiri eos qui pacem cum sacerdotibus Dei non habentes obrepunt et latenter apud quosdam communicare se credunt, quando Ecclesia, quae catholica et una est, scissa non sit neque divisa, sed sit utique connexa et cohaerentium 124 sibi invicem sacerdotum glutino copulata.

IX. Quamobrem, frater, si majestatem Dei, qui sacerdotes ordinat, cogitaveris; si Christum [e 1Kb] , qui arbitrio et nutu ac praesentia sua et praepositos ipsos et Ecclesiam cum praepositis gubernat, aliquando respexeris, si de innocentia sacerdotum, non humano odio, sed divino judicio credideris, si temeritatis et superbiae atque insolentiae tuae agere vel sero poenitentiam coeperis, si Deo et Christo ejus, quibus servio [Col. 0406C] et quibus puro atque immaculato ore sacrificia [Col. 0407A] et in persecutione pariter et in pace indesinenter offero, plenissime satisfeceris, communicationis tuae poterimus habere rationem, manente tamen apud nos divinae censurae respectu et metu, ut prius Dominum meum consulam an tibi pacem dari et te ad communicationem Ecclesiae suae admitti sua ostensione et admonitione permittat.

[2Kb] X. Memini enim quid jam mihi sit ostensum, immo quid sit servo [a 1Kb] obsequenti et timenti de Dominica et Divina auctoritate praeceptum; qui, inter caetera quae ostendere et revelare dignatus est, et hoc addidit: »Itaque qui Christo non credit [b 1Kb] sacerdotem facienti, et postea credere incipiet [c 1Kb] sacerdotem vindicanti.« Quamquam sciam somnia ridicula et visiones ineptas quibusdam videri, sed utique illis [Col. 0407B] qui malunt contra sacerdotes credere quam sacerdoti. Sed nihil mirum, quando de Joseph fratres sui dixerunt: Ecce somniator ille venit: nunc ergo venite, occidamus illum (Gen. XXXVII, 19, 20), et somniator postea quod somniaverat consecutus sit, et occisores ac venditores confusi sint; ut qui verbis prius non credidissent, factis postmodum crederent. De iis autem quae tu egisti vel in persecutione vel in pace stultum est ut velim te judicare, quando tu magis judicem te nostri constitueris. Haec pro animi mei pura conscientia et pro Domini et Dei mei fiducia rescripsi. Habes tu litteras meas, et ego tuas. In die judicii ante tribunal Christi utrumque recitabitur [d 1Kb] .



EPISTOLA LXX.
(Erasm., 1, 2. Pamel., Rigalt., Baluz., Oxon., Lips., LXX. Paris., LXIX. Routh., Rell. scr. III, p. 84 et 135.)
AD JANUARIUM ET CAETEROS EPISCOPOS NUMIDAS, DE BAPTIZANDIS HAERETICIS.
[Col. 0408A]

ARGUMENTUM.---Argumentum hujus et sequentis epistolae habes tertia post hanc epistola ad Stephanum in haec verba: »Baptismum non esse quo haeretici utuntur, nec quemquam apud eos qui Christo adversantur per gratiam Christi posse proficere, diligenter nuper expressum est in epistola quae ad Quintum, collegam nostrum in Mauritania constitutum super ea rescripta est; item in litteris quas collegae nostri ad episcopos in Numidia praesidentes ante fecerunt, cujus utriusque epistolae exempla subdidi.« [Col. 0408B] Utriusque etiam fit mentio in epistola ad Jubaianum, et hujus epistola sequenti.



126 EPISTOLA LXXI.
(Erasm. ad Quintinum, p. 337. Pamel., Rigalt., Baluz., Oxon. Lips. LXXI Paris., LXX.)
AD QUINTUM, DE HAERETICIS BAPTIZANDIS.

ARGUMENTUM.---Respondetur Quinto, in Mauritania episcopo, consulenti de haereticis baptizandis.

[3Kb] I. Cyprianus Quinto fratri salutem. Retulit ad me, frater charissime, Lucianus compresbyter noster te desiderasse ut significaremus tibi quid sentiamus de his qui apud haereticos et schismaticos baptizati videntur. De qua re quid nuper in concilio plurimi coepiscopi, cum compresbyteris qui aderant, censuerimus [Col. 0409A] ut scires, ejusdem epistolae exemplum tibi misi. Nescio etenim qua praesumptione ducuntur quidam de collegis nostris, ut putent eos qui apud haereticos [a 1Kb] tincti sunt, quando ad nos venerint, baptizari non oportere, eo quod dicant unum Baptisma esse: quod unum scilicet ideo est, quia Ecclesia una est, et esse Baptisma extra Ecclesiam non potest. Nam, cum duo baptismata esse non possint, si haeretici vere baptizant, ipsi habent baptisma. Et qui hoc illis patrocinium de auctoritate sua praestat, cedit illis et consentit ut hostis et adversarius Christi habere videatur abluendi et purificandi et sanctificandi hominis potestatem. Nos autem dicimus eos qui inde veniunt non rebaptizari apud nos, sed baptizari. Neque enim accipiunt illic aliquid [Col. 0409B] ubi nihil est; sed veniunt ad nos ut hic accipiant ubi et gratia et veritas omnis est, quia et gratia et veritas una est. Porro autem quidam de collegis nostris malunt haereticis honorem dare quam nobis consentire; et dum, unius Baptismi asseveratione, baptizare venientes nolunt, sic aut duo baptismata ipsi faciunt, dum et apud haereticos baptisma esse dicunt, aut certe, quod est gravius, haereticorum sordidam et profanam tinctionem vero et unico et legitimo Ecclesiae catholicae Baptismo praeponere et praeferre contendunt, non considerantes scriptum esse: Qui baptizatur a mortuo, quid proficit lavatio ejus [b 1Kb] (Eccli. XXXIV, 30)? Manifestum est autem eos qui non sunt in Ecclesia Christi inter mortuos computari, nec posse ab eo vivificari alterum 127 qui [Col. 0409C] ipse non vivat, quando una sit Ecclesia, quae vitae aeternae gratiam consecuta et vivit in aeternum et vivificat Dei populum.

[1Kb] II. Et dicunt se in hoc veterem consuetudinem sequi, quando apud veteres haereseos et schismatum prima adhuc fuerint initia, ut hi illic essent qui de Ecclesia recedebant, et hic baptizati prius fuerant; [Col. 0410A] quos tunc tamen, ad Ecclesiam revertentes et poenitentiam agentes, necesse non erat baptizare. Quod nos quoque hodie observamus, ut quos constet hic baptizatos esse et a nobis ad haereticos transiisse, si postmodum, peccato suo cognito et errore digesto, ad veritatem et matricem redeant, satis sit in poenitentiam manum imponere; ut quia ovis jam fuerat [c 1Kb] , hanc ovem abalienatam et errabundam in ovile suum pastor recipiat. Si autem qui ab haereticis venit, baptizatus in Ecclesia prius non fuit, sed alienus in totum et profanus venit, baptizandus est ut ovis fiat, quia una est aqua in Ecclesia sancta quae oves faciat. Et idcirco, quia nihil potest esse commune mendacio et veritati, tenebris et luci, morti et immortalitati, antichristo et Christo, [Col. 0410B] per omnia debemus Ecclesiae catholicae unitatem tenere, nec in aliquo fidei et veritatis hostibus cedere.

[1Kb] III. Non est autem de consuetudine praescribendum, sed ratione vincendum. Nam nec Petrus, quem primum Dominus elegit, et super quem aedificavit Ecclesiam suam, cum secum Paulus de circumcisione postmodum disceptaret, vindicavit sibi aliquid insolenter aut arroganter assumpsit, ut diceret se primatum tenere et obtemperari a novellis et posteris sibi potius oportere. Nec despexit Paulum quod Ecclesiae prius persecutor fuisset, sed consilium veritatis admisit, et rationi legitimae quam Paulus vindicabat facile consensit (Gal. II, 14); documentum scilicet nobis et concordiae et patientiae tribuens, ut non pertinaciter nostra amemus, sed quae aliquando [Col. 0410C] a fratribus et collegis nostris utiliter et salubriter suggeruntur, si sint vera et legitima, ipsa potius nostra ducamus [d 1Kb] . Cui rei Paulus quoque prospiciens, et concordiae et paci fideliter consulens, in epistola sua posuit dicens: Prophetae autem duo aut tres loquantur, et caeteri examinent. Si autem alii revelatum fuerit sedenti, ille prior taceat (I Cor. XIV, 29, 30). [Col. 0411A] Qua in parte docuit et ostendit multa singulis in melius revelari, et debere unumquemque, non pro eo quod semel imbiberat et tenebat pertinaciter congredi, sed, si quid melius et utilius extiterit, libenter amplecti. Non enim vincimur quando offeruntur nobis meliora, sed instruimur, maxime in his quae ad Ecclesiae unitatem pertinent et spei ac fidei nostrae veritatem; ut nos sacerdotes Dei, et Ecclesiae ejus de ipsius dignatione praepositi sciamus remissam peccatorum non nisi in Ecclesia dari posse, nec posse adversarios Christi quidquam sibi circa ejus gratiam vindicare.

[3Kb] IV. Quod quidem et Agrippinus, bonae memoriae vir, cum caeteris coepiscopis suis qui illo in tempore in provincia Africa et Numidia Ecclesiam Domini gubernabant, statuit et librato consilii communis [Col. 0411B] examine firmavit. Quorum sententiam et religiosam et legitimam et salutarem, fidei et Ecclesiae catholicae congruentem, nos etiam secuti sumus. Et quales super hac re litteras fecerimus ut scires, exemplum earum ad notitiam tam tuam quam [a 1Kb] coepiscoporum nostrorum qui illic sunt, pro communi dilectione, transmisimus. Opto te, frater charissime, semper bene valere.



128 EPISTOLA LXXII.
(Erasm., II, 1. Pamel., Rigalt., Baluz., Oxon., Lips., LXXII. Paris., LXXI. Coustant., Epist. Rom. Pont., 1, p. 216. Routh. Rell. scr. III, p. 88 et 144.)
AD STEPHANUM PAPAM, DE CONCILIO.

ARGUMENTUM.---Cyprianus cum collegis in concilio [Col. 0411C] quodam, nuntiat Stephano Romano Pontifici, a sese statutum esse, tum ut ab haereticis ad Ecclesiam revertentes baptizentur, tum ut alia conditione non [Col. 0412A] recipiantur episcopi aut presbyteri ab iisdem venientes, quam ut communicarent iaici.



129 EPISTOLA LXXIII.
(Erasm. ad Jubaian. de Haeret. bapt., p. 322. Pamel., Rigalt., Baluz. Oxon. Lips., LXXIII. Paris., LXXII.)
AD JUBAIANUM, DE HAERETICIS BAPTIZANDIS.

ARGUMENTUM hujus epistolae habes initio synodi Carthagin., supra tom. III, in haec verba: Cyprianus dixit: »Audistis, collegae dilectissimi, quid mihi Jubaianus coepiscopus noster scripserit, consulens mediocritatem nostram de illicito et profano haereticorum baptismo, et quid ego ei rescripserim, censens scilicet quod semel atque iterum et saepe censuimus, [Col. 0412B] haereticos ad Ecclesiam venientes, Ecclesiae Baptismo sanctificari et baptizari oportere.« Pertinet itaque etiam haec ad errorem Cypriani et coepiscoporum.

(Eam porro, sicut et praecedentem, inter magnae Rebaptismatis causae monumenta demandavimus. Vide t. III.)



138 EPISTOLA LXXIV.
(Erasm. ad Pompeium contra epist. Stephani, p. 332. Pamel., Rigalt., Baluz., LXXIV. Paris., LXXIII. Oxon., Lips., LX.)
AD POMPEIUM CONTRA EPISTOLAM STEPHANI DE HAERETICIS BAPTIZANDIS.

ARGUMENTUM hujus Epistolae istud est apud D. Augustin. lib. V contra Donatist., cap. 23: »Ad Pompeium inquit etiam scribit Cyprianus de hac eadem [Col. 0412C] re, ubi aperte indicat Stephanum, quem Romanae Ecclesiae episcopum tunc fuisse didicimus, non solum sibi ad ista non consensisse, verum etiam [Col. 0413A] contra scripsisse atque praecepisse.« De qua rursum cap. 25: »Jam illa quae in Stephanum iratus effudit retractare nolo, quia et opus non est; eadem quippe ipsa dicuntur quae jam satis discussa sunt: et ea praeterire melius est, quae periculum perniciosae dissensionis habuerunt. Stephanus autem et abstinendos putaverat qui de suscipiendis haereticis priscam consuetudinem convellere conarentur. Iste autem quaestionis ipsius difficultate permotus, et sanctis charitatis visceribus largissime praeditus, in unitate eis manendum qui diversa sentirent. Ita quamvis commotius, sed tamen fraterne indignetur, vicit tamen pax Christi in cordibus eorum, ut in tali discrepatione nullum inter eos malum schismatis oriretur.« Hactenus ille; quae [Col. 0413B] prolixius citavimus, eo quod antidoti sint loco, adversus eos qui hinc schisma suum a Romano Pontifice confirmare nituntur.---Hanc autem epistolam, ut et praecedentem, inter ejusdem rebaptizantium dissidii instrumenta reperies, eod. t. III. EDD.





142 EPISTOLA LXXV.
(Pamel., Rigalt., Baluz., Oxon., Lips., LXXV. Paris., LXXIV. Routh. Script. Ecclesiasticor. Opusc. praecip., 1, p. 221.)
FIRMILIANI, EPISCOPI CAESAREAE CAPPADOCIAE, AD CYPRIANUM, CONTRA EPISTOLAM STEPHANI.

ARGUMENTUM.---Argumenti prorsus ejusdem est cum praecedenti, sed paulo vehementius et acerbius quam episcopum deceat scripta, ea potissimum, quantum suspicor, de causa, quod ad Firmilianum, Helenum et caeteros illarum partium episcopos Stephanus aliam quoque [Col. 0413C] epistolam scripserat, se illis non communicaturum quamdiu in ea sententia de baptizandis haereticis persisterent: uti ex Epistola Dionysii Alexandrini ad Xistum Stephani successorem docet Eusebius Hist. Eccles., lib. VII, c. 4. Atque adeo fortassis consultius foret, nunquam editam fuisse hanc Epistolam, ita ut putem consulto illam omisisse Manutium. Verum quum a Morellio evulgata sit, praetermittere nolui: tum quod res quasdam memorandas contineat, tum quod Antidoti loco esse queant verba Epistolae dicti Dionysii ad Stephanum, quam habet dicti lib. c. 3 Eusebius, et repetit latius Nicephorus Hist. Eccles. lib. VI, c. 7, ex quibus Palinodiam illum (quod aiunt) cecinisse constat: »Scito (inquit) frater, orientales atque etiam ulteriores ecclesias, quae [Col. 0413D] antea dissidebant, ad unitatem esse reductas, omnesque utique earum antistites unanimes et consentientes, supra modum de pace et concordia quae praeter expectationem accidit laetari: Demetrianum in primis Antiochenum, Theoctistum Caesariensem, Mazabenem Eliensem Alexandri defuncti successorem, Marinum Tyrium, Heliodorum Laodicensem qui in locum Thelymedris surrogatus est, Helenum Tharsensem, et ecclesias Ciliciae omnes, [Col. 0414A] Firmilianum, et Cappadociam omnem. Praecipuos enim Episcoporum nominavi, ne epistola longior fiat. neve multis verbis sim molestior. Sed et universae Syriae et Arabiae, Mesoptamia ipsa, Pontus, Bythinia: et (ut semel dicam) exultant, ubique omnes, concordia et fraterna charitate glorificantes Deum.« Hactenus Dionysius. Cui similia videre est apud D. Hieronymum contra Luciferianos, et apud D. Aug., l. III contra Cresc. Gramm., c. 1, 2 et 3, ubi ex ipsa confessione Donatistarum refert, Orientales Episcopos rescidisse seu potius correxisse suum judicium, quo eis placuerat, de ista Baptismi quaestione Cypriano et Africano Concilio consentire oportere.---De hujus caeterarumque Epistolarum quae ad litem rebaptizantium pertinent, indole, authentia [Col. 0414B] auctoritate et tenore vide sis quae tomo praecedenti disputantur. EDD.



151 EPISTOLA LXXVI.
(Erasm., I, 6 [I-XI], et IV, 7 [XII-XVI]. Pamel., Rigalt., Baluz., LXXVI. Paris., LXXV., Oxon., Lips., LXIX.)
AD MAGNUM DE BAPTIZANDIS NOVATIANIS ET DE IIS QUI IN LECTO GRATIAM CONSEQUUNTUR.

ARGUMENTUM.---Prior Epistolae pars ejusdem est argumenti cum praecedentibus praeterquam quod hic inculcat de Novatianis quod in genere prius de omnibus haereticis dixerat; obiter etiam insinuans successionem legitimam in Cathedra Petri, notam esse qua cognosci possit Ecclesia. Secunda parte (quam hactenus perperam pro alia Epistola editam titulus [Col. 0414C] satis indicat) aeque verum Baptismum esse docet, qui per aspersionem in lecto fit, atque qui per immersionem fit in Ecclesia. Vide tom. III, col.



158 EPISTOLA LXXVII.
(Erasm., III, 25. Pamel., Rigalt., Baluz., LXXVII. Paris., Oxon., Lips., LXXVI.)
AD NEMESIANUM ET CAETEROS MARTYRAS IN METALLO CONSTITUTOS.

ARGUMENTUM.---Miris praeconiis effert martyres ad metallum damnatos, singulis tormentis singula solatia pulchra antithesi opponens. In exilio autem scriptam colligere est, ex illis verbis: Nisi me ob confessionem nominis relegatum praefiniti termini arcerent.

[3Kb] I. Cyprianus Nemesiano, Felici, Lucio, alteri Felici, [Col. 0414D] Litteo, Poliano, Victori, Juderi Dativo coepiscopis, item compresbyteris et diaconibus, et caeteris fratribus in metallo constitutis martyribus Dei patris omnipotentis et Jesu Christi Domini et Dei conservatoris nostri aeternam salutem. Gloria quidem vestra poscebat, beatissimi ac dilectissimi fratres, ut ad conspectum atque ad complexum vestrum venire ipse deberem, nisi me quoque ob confessionem nominis relegatum praefiniti loci termini coercerent. Sed [Col. 0415A] quomodo possum repraesento me vobis, et ad vos, etiamsi corpore et gressu venire non datur, dilectione tamen et spiritu venio, exprimens litteris animum meum, quo in istis virtutibus et laudibus vestris laetus exulto, participem me computans vobis, etsi non passione corporis, consortio charitatis. An ego possim tacere et vocem meam silentio premere cum de charissimis meis tam multa et gloriosa cognoscam quibus vos divina dignatio honoravit, ut ex vobis pars jam martyrii sui consummatione praecesserit meritorum suorum coronam de Domino receptura, pars adhuc in carcerum claustris sive in metallis et vinculis demoretur [a 1Kb] , exhibens per ipsas suppliciorum moras corroborandis fratribus et armandis majora documenta, ad meritorum titulos [b 1Kb] ampliores [Col. 0415B] tormentorum tarditate proficiens, habitura tot mercedes in coelestibus praemiis quot nunc dies numerat in poenis? Quae quidem vobis, fortissimi ac beatissimi fratres, pro merito religionis ac fidei vestrae accidisse non miror, ut vos sic Dominus ad gloriarum sublime fastigium clarificationis suae honore provexerit, qui semper in Ecclesia ejus custodito fidei tenore viguistis, conservantes firmiter Dominica mandata, in simplicitate innocentiam, in charitate concordiam, modestiam in humilitate, diligentiam in administratione, vigilantiam in adjuvandis laborantibus, misericordiam in fovendis pauperibus, in defendenda veritate constantiam, in disciplinae severitate censuram. Ac, ne aliquid ad exemplum bonorum factorum deesset in vobis, etiam in confessione nunc [Col. 0415C] 159 vocis et passione corporis fratrum mentes ad divina martyria provocatis, duces vos exhibendo virtutis, ut, dum grex pastores suos sequitur et quod fieri a praepositis cernit imitatur, paribus obsequiorum meritis a Domino coronetur.

[Col. 0416A] [2Kb] II. Quod autem, fustibus caesi prius graviter et afflicti, per ejusmodi poenas initiastis confessionis vestrae gloriosa primordia, execranda nobis ista res non est. Neque enim ad fustes christianum corpus expavit, cujus est spes omnis in ligno. Sacramentum salutis suae Christi servus agnovit. Redemptus ligno ad vitam aeternam ligno provectus est ad coronam. Quid vero mirum si vasa aurea et argentea in metallum, id est auri et argenti domicilium, dati estis, nisi quod nunc metallorum natura conversa est, locaque quae aurum et argentum dare ante consueverant, accipere coeperunt. Imposuerunt quoque compedes pedibus vestris, et membra felicia ac Dei templa infamibus vinculis ligaverunt, quasi cum corpore ligetur et spiritus [c 1Kb] , aut aurum vestrum ferri [Col. 0416B] contagione maculetur. Dicatis Deo hominibus et fidem suam religiosa virtute testantibus ornamenta sunt ista, non vincula; nec Christianorum pedes ad infamiam copulant, sed clarificant ad coronam. O pedes feliciter vincti, qui non a fabro sed a Domino resolvuntur! o pedes feliciter vincti, qui in itinere salutari ad paradisum diriguntur! o pedes in saeculo ad praesens legati, ut sint semper apud Dominum liberi! o pedes compedibus et traversariis interim cunctabundi, sed celeriter ad Christum glorioso itinere cursuri [d 1Kb] ! Quantum vult hic vel invida crudelitas vel maligna, nexibus vos suis et vinculis teneat, cito a terris et poenis istis ad coelorum regna venietis. Non fovetur in metallis lecto et culcitris corpus, sed refrigerio et solatio Christi fovetur. Humi jacent [Col. 0416C] fessa laboribus viscera; sed poena non est cum Christo jacere. Squalent sine balneis membra situ et sorde deformia; sed spiritaliter intus abluitur quod foris carnaliter sordidatur. Panis illic exiguus: at non in solo pane vivit homo, sed in sermone Dei [Col. 0417A] (Deut. VIII, 3). Vestis algentibus deest; sed qui Christum induit, et vestitus abundanter et cultus est. Semitonsi capitis capillus horrescit; sed, cum sit caput viri Christus, qualecumque illud caput deceat necesse est quod ob Domini nomen insigne est. Omnis ista deformitas detestabilis et tetra gentilibus, quali splendore pensabitur? Saecularis haec et brevis poena quam clari et aeterni honoris mercede mutabitur, cum, secundum beati Apostoli vocem transformaverit Dominus corpus humilitatis nostrae conformatum corpori claritatis suae (Philip. III, 21)?

[1Kb] III. Sed nec in illo, fratres dilectissimi, aliqua potest aut religionis aut fidei jactura sentiri quod illic nunc sacerdotibus Dei facultas non datur offerendi et celebrandi sacrificia divina. Celebratis, immo atque offertis sacrificium [Col. 0417B] Deo et pretiosum pariter et gloriosum et plurimum vobis ad retributionem praemiorum coelestium profuturum, cum Scriptura divina loquatur et dicat: Sacrificium Deo spiritus contribulatus, cor contritum et humiliatum Deus non despicit (Psal. L, 18). Hoc vos sacrificium Deo offertis, hoc sacrificium sine intermissione die ac nocte celebratis, hostiae facti Deo, et vosmetipsos sanctas atque immaculatas victimas exhibentes, sicut Apostolus adhortatur et dicit: Oro ergo vos, fratres, per misericordiam Dei, ut constituatis corpora vestra hostiam vivam, sanctam, placentem Deo, nec configuremini saeculo huic, sed transformemini in renovatione sensus, ad probandum quae sit voluntas Dei bona et placens et perfecta (Rom. XII, 1; Phil. III, 21).

[2Kb] IV. Hoc est enim quod praecipue Deo placeat, hoc [Col. 0417C] est in quo majoribus 160 meritis ad promerendam voluntatem Dei opera nostra proveniant; hoc est quod solum Domino [a 1Kb] de beneficiis ejus grandibus et salutaribus fidei ac devotionis nostrae obsequia retribuant, praedicante in Psalmis et contestante Spiritu sancto: Quid retribuam, inquit, Domino pro omnibus quae tribuit mihi? Calicem salutaris accipiam, et nomen Domini invocabo. Pretiosa in conspectu Domini [Col. 0418A] mors justorum [b 1Kb] ejus (Psal. CXV, 12, 13, 15). Quis non libenter et prompte [c 1Kb] calicem salutis accipiat? quis non appetat gaudebundus et laetus in quo aliquid et ipse Domino suo retribuat? quis non pretiosam in conspectu Domini mortem fortiter et constanter excipiat, placiturus ejus oculis qui nos in congressione nominis sui constitutos desuper spectans, volentes comprobat, adjuvat dimicantes, vincentes coronat, retributione bonitatis ac pietatis paternae [d 1Kb] remunerans in nobis [e 1Kb] quidquid ipse praestitit, et honorans quod ipse perfecit?

V. Ipsius enim esse quod vincimus et quod ad maximi certaminis palmam, subacto adversario, pervenimus declarat et docet Dominus in Evangelio suo dicens: Cum autem vos tradiderint, nolite cogitare [Col. 0418B] quomodo aut quid loquamini; dabitur enim vobis in illa hora quid loquamini. Non enim vos estis qui loquimini, sed Spiritus Patris vestri qui loquitur in vobis (Matth. X, 19, 20). Et iterum: Ponite in cordibus vestris non praemeditari excusare. Ego enim dabo vobis os et sapientiam cui non poterunt resistere adversarii vestri (Luc. XXI, 14, 15). In quo quidem et credentium magna fiducia est et culpa gravissima perfidorum non credere ei qui se opem suam daturum confitentibus pollicetur, nec rursus eumdem timere qui aeternam poenam negantibus comminatur.

[3Kb] VI. Quae vos omnia, fortissimi ac fidelissimi milites Christi, insinuastis fratribus nostris, implentes [f 1Kb] factis quod verbis ante docuistis, futuri maximi in regno coelorum, pollicente Domino et dicente: Qui [Col. 0418C] fecerit et sic docuerit, maximus vocabitur in regno coelorum (Matth. V, 19). Denique exemplum vestrum secuta, multiplex plebis portio confessa est vobiscum pariter et pariter coronata est, connexa vobis vinculo fortissimae charitatis, et a praepositis suis nec carcere nec metallis separata. Cujus numero nec virgines desunt, quibus ad sexagenarium fructum centenus accessit (Matth. XIII, 8), quasque ad coelestem coronam [Col. 0419A] gloria gemina provexit. In pueris quoque virtus major aetate annos suos confessionis laude transcendit, ut martyrii vestri beatum gregem et sexus et aetas omnis ornaret.

VII. Qui nunc vobis, dilectissimi fratres, conscientiae victricis vigor, quae sublimitas animi, quae in sensu exultantia, qui triumphus in pectore, unumquemque vestrum stare ad promissum Dei praemium, de judicio Dei esse securum, ambulare in metallis, captivo quidem corpore, sed corde regnante [a 1Kb] , scire Christum secum esse praesentem, gaudentem tolerantia servorum suorum per vestigia et vias suas ad regna aeterna gradientium? Exspectatis quotidie laeti profectionis vestrae salutarem diem, et jam jamque [b 1Kb] de saeculo recessuri, ad martyrum munera [Col. 0419B] et domicilia divina properatis, post has mundi tenebras visuri candidissimam lucem, et accepturi majorem passionibus omnibus et conflictationibus claritatem, Apostolo contestante et dicente: Non sunt condignae passiones hujus temporis ad superventuram claritatem quae revelabitur in nobis (Rom. VIII, 18). Plane, quia nunc vobis in precibus efficacior sermo est, et ad impetrandum quod in pressuris petitur facilior oratio est, petite impensius et rogate ut confessionem omnium nostrum dignatio divina consummet, ut de istis tenebris et laqueis mundi nos quoque vobiscum integros et gloriosos Deus liberet, ut qui charitatis 161 et pacis vinculo copulati contra haereticorum injurias et pressuras gentilium simul stetimus pariter in regnis coelestibus gaudeamus. Opto vos, [Col. 0419C] beatissimi ac dilectissimi fratres, in Domino bene valere et nostri semper et ubique meminisse.





EPISTOLA LXXVIII.
(Pamel., Rigalt., Baluz., LXXVIII. Paris., Oxon., Lips., LXXXII.)
NEMESIANI, DATIVI, FELIGIS ET VICTORIS RESPONSUM AD CYPRIANUM.
[Col. 0420A]

ARGUMENTUM.---Epistola haec et duae sequentes nihil aliud quam responsa continent ad epistolam praecedentem, utpote quae gratiarum actionem continent, tum pro consolatione litteraria, tum pro subsidio una misso. Ex eo autem quod tres diversae epistolae rescriptae sunt ad unicam Cypriani, colligere est in diversis metalli fodinis constitutos fuisse episcopos qui eas scribunt. Quod confirmat Epistola LXXX, ubi certi metalli fit mentio.

[Col. 0420B] [2Kb] I. Cypriano fratri Nemesianus, Dativus Felix, et Victor in Domino aeternam salutem. Semper magnis sensibus pro temporis conditione litteris tuis locutus es, Cypriane dilectissime; quibus assidue lectis et pravi corriguntur et bonae fidei homines corroborantur. Dum enim non desinis tractatibus tuis sacramenta nudare, sic nos in fide [c 1Kb] facis crescere et de saeculo homines ad credulitatem accedere. Nam quaecumque bona in multis libris tuis intulisti, nescius ipsum te nobis designasti; es enim [d 1Kb] omnibus hominibus in tractatu major, in sermone facundior, in consilio sapientior, in patientia simplicior, in operibus largior, in abstinentia sanctior, in obsequio humilior, et in actu bono innocentior. Scis ei ipse, charissime, nostrum optabile votum esse quod te videamus, [Col. 0420C] doctorem et amatorem nostrum, ad coronam magnae confessionis pervenisse.

[Col. 0421A] [1Kb] II. Nam, quasi bonus et verus doctor, quid nos discipuli secuti apud praesidem dicere deberemus, prior apud acta proconsulis pronuntiasti, et tuba canens Dei milites, coelestibus armis instructos, ad congressionis praelium excitasti, et in acie prima pugnans spiritali gladio diabolum interfecisti, agmina quoque fratrum hinc et inde verbis tuis composuisti, ut insidiae inimico undique tenderentur, et cadaveris ipsius publici hostis nervi concisi calcarentur. Crede nobis, charissime, quoniam non est a centesimo praemio minor tua innocens anima, quae nec saeculi primos impetus timuit, nec ire in exsilium recusavit, nec relinquere civitatem dubitavit, nec in deserto loco commorari [a 1Kb] horruit; et, quoniam multis documentum confessionis dedit, ipsa martyrum prior duxit. [Col. 0421B] Alios enim ad martyria facienda exemplo suo provocavit; et non tantum martyrum de saeculo jam excedentium socia esse coepit, sed cum et futuris coelestem amicitiam copulavit.

[1Kb] III. Agunt ergo tibi nobiscum damnati maximas apud Deum gratias, Cypriane dilectissime, quod litteris tuis laborantia pectora recreasti, fustibus vulnerata membra curasti, compedibus pedes ligatos resolvisti, semitonsis capitis [b 1Kb] capillaturam adaequasti, tenebras carceris illuminasti, montes metalli in planum deduxisti, naribus etiam fragrantes [c 1Kb] , flores imposuisti, et tetrum odorem fumi exclusisti [d 1Kb] . Fecit autem et prosecutum ministerium tuum et Quirini dilectissimi nostri quod per Herennianum hypodiaconum, et Lucianum et Maximum et Amantium acolytos [Col. 0421C] distribuendum misisti [e 1Kb] quaecumque necessitatibus corporum defuerant expediri. Simus ergo orationibus nostris alterutrum adjutores, et rogemus, sicut mandasti, ut Deum et Christum et Angelos in omnibus actibus nostris habeamus fautores. Optamus [Col. 0422A] te, domine frater 162, semper bene valere et nostri meminisse. Saluta omnes qui tecum sunt. Omnes nostri qui nobiscum sunt te amant et salutant, et videre desiderant.



[1Kb] EPISTOLA LXXIX.
(Erasm., IV, 7. Pamel., Rigalt., Baluz., LXXIX. Paris., Oxon., Lips., LXXVIII.)
AD EUMDEM LUCII ET CAETERORUM MARTYRUM RESPONSUM.

ARGUMENTI esse ejusdem cum praecedenti, verba ipsa epistolae demonstrant, atque adeo non Lucii Romani Pontificis, sed Lucii martyris et episcopi Africani epistola est, multo minus autem Cypriani ad Lucium Papam.

[Col. 0422B] [1Kb] I. Cypriano fratri et collegae, Lucius et qui mecum sunt fratres, omnes in Domino salutem. Exultantibus nobis et laetantibus in Deo quod nos ad congressionem [f 1Kb] armaverit et in praelio victores sua dignatione fecerit, supervenerunt litterae tuae, frater charissime, quas per Herennianum hypodiaconum et Lucianum et Maximum et Amantium acolythos misisti nobis; quibus lectis, recipimus [g 1Kb] in vinculis laxamentum, in pressura solatium et in necessitate praesidium, et excitati [h 1Kb] sumus et robustius animati ad si quid amplius fuerit poenarum. Nam ante passionem a te sumus ad gloriam provocati, qui prior nobis ducatum ad confessionem nominis Christi praebuisti [i 1Kb] . Nos vero, secuti vestigia confessionis tuae, parem gratiam [Col. 0422C] tecum speramus. Nam qui prior est in cursu prior est et ad praemium; et qui prior occupasti de quo coepisti, inde hoc nobis communicasti, demonstrans scilicet individuam charitatem [j 1Kb] , quia semper nos dilexisti; ut quibus unus fuit spiritus in conjunctione [Col. 0423A] pacis, esset precum tuarum [a 1Kb] gratia et una corona confessionis.

[1Kb] II. Accessit autem tibi, frater charissime, ad confessionis coronam retributio operum abundans mensura, quam accipies a Domino in die remunerationis, qui et te nobis litteris tuis repraesentasti, ut pectus illud tuum candidum et beatum, quod semper novimus, manifestares, et secundum latitudinem ejus nobiscum laudes Deo diceres, non quantum nos meremur audire, sed quantum tu potes dicere. Tuis enim vocibus et quae minus in nobis instructa erant exornasti et coufirmasti ad sustentationem earumdem passionum quas patimur, securi de praemio coelesti et de corona martyrii et de regno Dei, ex prophetia quam litteris tuis Spiritu sancto plenus spopondisti. Hoc totum [b 1Kb] fiet, dilectissime, si nos orationibus tuis [Col. 0423B] in mente habueris, quod te facere confido, sicut et nos utique facimus.

III. Accepimus itaque, frater desiderantissime, id quod a Quirino et a te ipso misisti sacrificium [c 1Kb] ex omni opere mundo. Sicut et Noe obtulit Deo, et delectatus est Deus in odorem suavitatis, et respexit in sacrificium ejus, ita et in vestrum respiciat et delectetur [d 1Kb] reddere vobis hujus tam boni operis mercedem. Peto autem ut litteras quas ad Quirinum [e 1Kb] fecimus transmitti praecipias. Opto te, frater charissime ac desiderantissime, semper bene valere et nostri meminisse. Saluta omnes qui tecum sunt. Vale [f 1Kb] .





[2Kb] 163 EPISTOLA LXXX.
(Pamel., Rigalt., Baluz., LXXX. Paris., Oxon., Lips., LXXIX.)
FELICIS, JADERIS, POLIANI, ET CAETERORUM MARTYRUM RESPONSUM AD CYPRIANUM.
[Col. 0423C]

ARGUMENTUM.---Martyres supra dicti subsidium a Cypriano transmissum grati agnoscunt.

Cypriano charissimo et dilectissimo Felix, Jader, [Col. 0424A] Polianus, una cum presbyteris et omnibus nobiscum commorantibus apud metallum Siguense, aeternam in Domino salutem. Resalutamus te, frater charissime, per Herennianum [g 1Kb] hypodiaconum, Lucianum et Maximum fratres nostros fortes et incolumes adjuvantibus orationibus tuis; a quibus accepimus oblationis nomine non minimam quantitatem una cum litteris tuis quas scripsisti, in quibus dignatus es de verbis coelestibus nos tamquam filios confortare. Et Deo Patri omnipotenti per Christum ejus gratias egimus et agimus quod sic confortati et corroborati sumus per tuam allocutionem, petentes de animi tui candore ut nos assiduis orationibus tuis in mente habere digneris, ut confessionem vestram et nostram, quam Dominus in nobis conferre dignatus est, suppleat. Saluta omnes qui tecum commorantur. Optamus [Col. 0424B] te, frater charissime, in Deo semper bene valere. Felix scripsi. Jader subscripsi. Polianus legi. Dominum meum Eutychianum [h 1Kb] saluto.



EPISTOLA LXXXI.
(Erasm., IV, 1. Pamel., Rigalt., Baluz., LXXXI. Paris., LXXX. Oxon., Lips., VI.)
CYPRIANI AD SERGIUM ET ROGATIANUM ET CAETEROS CONFESSORES IN CARCERE CONSTITUTOS.

ARGUMENTUM.---Rogatianum et collegas confessores, in carcere constitutos consolatur, et exemplo Rogatiani senioris et Felicissimi martyrum animos illis addit. [Col. 0424C] In exilio scriptam epistola ipsa indicat.

[3Kb] I. Cyprianus Sergio et Rogatiano et caeteris confessoribus in Domino perpetuam salutem. Saluto vos, fratres charissimi ac beatissimi, optans ipse quoque conspectu vestro frui, si me ad vos pervenire loci conditio permitteret. Quid enim mihi optatius et laetius posset accidere quam nunc vobis inhaerere, ut [Col. 0425A] complecteremini me manibus illis quae purae et innocentes et Dominicam fidem servantes sacrilega obsequia respuerunt? Quid jucundius et sublimius quam osculari nunc ora vestra, quae gloriosa voce Dominum confessa sunt, conspici etiam praesentem ab oculis vestris, qui, despecto saeculo, conspiciendo Deo digni extiterunt? Sed, quoniam huic laetitiae interesse facultas non datur, [a 1Kb] has pro me ad aures et ad oculos vestros vicarias litteras mitto, quibus gratulor pariter et exhortor ut in confessione coelestis gloriae fortes et stabiles persevcretis, et ingressi viam Dominicae dignationis, ad accipiendam coronam spiritali virtute pergatis [b 1Kb] , habentes Dominum protectorem et ducem qui dixit: Ecce vobiscum sum omnibus diebus usque ad consummationem mundi [c 1Kb] (Matth., [Col. 0425B] XXVIII, 20). O beatum carcerem, quem illustravit vestra praesentia! o beatum carcerem, qui homines mittit ad coelum! o tenebras lucidiores sole ipso et luce hac mundi clariores, ubi modo constituta sunt! Dei templa et sanctificanda divinis confessionibus membra vestra.

[2Kb] II. Nec quicquam versetur in 164 cordibus et mentibus vestris quam divina praecepta et mandata coelestia, quibus vos ad tolerantiam passionis Spiritus sanctus semper animavit. Nemo mortem cogitet, sed immortalitatem, nec temporariam poenam, sed gloriam sempiternam, cum scriptum sit: Pretiosa est in conspectu Domini mors justorum [d 1Kb] ejus (Psal. CXV, 15). Et iterum: Sacrificium Deo [e 1Kb] spiritus contribulatus, cor [Col. 0425C] contritum et humiliatum Deus non despicit (Psalm. L, 19). Et iterum, ubi loquitur Scriptura divina de tormentis quae martyres Dei consecrant et in ipsa passionis [Col. 0426A] probatione sanctificant: Et si coram hominibus tormenta passi sunt, spes eorum immortalitate plena est. Et in paucis vexati, in multis bene disponentur, quoniam Deus tentavit illos, et invenit illos dignos se. Tamquam aurum in fornace probavit illos et quasi holocausti hostiam accepit illos, et in tempore erit respectus illorum. Fulgebunt justi, et tamquam scintillae in arundineto discurrent. Judicabunt nationes et dominabuntur populis, et regnabit eorum dominus in perpetuum (Sap. III, 4-8). Quando ergo judicaturos vos et regnaturos cum Christo Domino cogitatis, exultetis necesse est et futurorum gaudio praesentia supplicia calcetis, scientes ab initio mundi sic institutum ut laboret istic in saeculari conflictatione justitia, quando in origine [f 1Kb] statim prima Abel justus occiditur, et [Col. 0426B] exinde justi quique et Prophetae et Apostoli missi. Quibus omnibus Dominus quoque in se ipso constituit exemplum, docens ad suum regnum non, nisi eos qui se per [g 1Kb] viam suam secuti sint, pervenire dicens: Qui amat animam suam in isto saeculo, perdet illam. Et qui odit animam suam in isto saeculo, in vitam aeternam conservabit illam (Joa. XII, 25). Et iterum: Nolite timere eos qui occidunt corpus, animam vero non possunt occidere: magis autem metuite eum qui potest et animam et corpus occidere in gehennam (Matth. X, 28). Paulus etiam nos adhortatur ut qui ad Domini promissa venire cupimus, imitari Dominum in omnibus debeamus: Sumus, inquit, filii Dei. Si autem filii, et haeredes, haeredes quidem Dei, cohaeredes autem Christi, siquidem compatiamur, ut et commagnificemur [h 1Kb] . [Col. 0426C] (Rom. VIII, 16). Addidit etiam comparationem praesentis temporis et futurae claritatis dicens: Non sunt condignae passiones hujus temporis ad superventuram [Col. 0427A] claritatem quae revelabitur in nobis (Ibid. 18). Cujus claritatis gloriam cogitantes, pressuras omnes et persecutiones tolerare nos convenit, quia, etsi sunt multae pressurae justorum, ex omnibus tamen liberantur qui in Deum fidunt.

[3Kb] III. Beatas etiam feminas quae vobiscum sunt in eadem confessionis gloria constitutae, quae, Dominicam fidem tenentes et sexu suo fortiores, non solum ipsae ad gloriae coronam proximae sunt, sed et caeteris quoque feminis exemplum de sua constantia praebuerunt. Ac, ne quid deesset ad gloriam numeri vestri [a 1Kb] , ut omnis vobiscum et sexus et aetas esset in honore, pueros etiam vobis gloriosa confessione sociavit divina dignatio, repraesentans nobis tale aliquid quale Ananias, Azarias et Misahel illustres pueri aliquando fecerunt; [Col. 0427B] quibus inclusis in caminum [b 1Kb] cesserunt ignes et refrigerium flammae dederunt, praesente cum illis Domino et probante quod in confessores et martyres ejus nihil posset gehennae ardor operari, sed quod qui in Deum crederent [c 1Kb] , incolumes semper et tuti in omnibus perseverarent. Et consideretis diligentius peto, pro vestra religione, quae apud pueros fides fuerit, quae promereri Dominum plenius potuit. Ad omnia enim parati, sicut omnes esse debemus, aiunt regi: Nabuchodonosor rex, non opus est [Col. 0428A] nobis de hoc verbo respondere tibi. Est enim Deus, cui nos servimus, potens eripere nos de camino ignis ardentis, 165 et de manibus tuis, rex, liberabit nos. Et si non, notum tibi sit quoniam diis tuis non servimus et imaginem auream quam statuisti non adoramus (Dan. III, 16-18). Cum se crederent et pro fide sua scirent posse etiam de praesenti supplicio liberari, jactare hoc tamen et vindicare sibi noluerunt dicentes, Et si non, ne minor esset confessionis virtus sine testimonio passionis. Addiderunt posse omnia Deum facere, sed tamen non in hoc fidere ut liberari in praesentia vellent, sed illam libertatis et securitatis aeternae gloriam cogitarent.

[2Kb] IV. Quam fidem vos quoque retinentes et die ac nocte meditantes, toto corde ad Deum prompti, contemptu [Col. 0428B] praesentium futura tantummodo cogitatis, ut ad fructum regni aeterni et ad complexum et osculum Domini et conspectum venire possitis, ut sequamini in omnibus Rogatianum presbyterum, gloriosum senem, viam vobis [d 1Kb] ad gloriam temporis nostri religiosa virtute et divina dignatione facientem, qui cum Felicissimo fratre nostro quieto semper et sobrio excipiens ferocientis populi impetum, primum hospitium vobis in carcere praeparavit, et metator quodam modo vester, nunc quoque vos antecedit. Quod ut [Col. 0429A] consummetur in vobis, assiduis orationibus Dominum deprecamur, ut, initiis ad summa pergentibus, quos confiteri fecit, faciat et coronari. Opto vos, fratres charissimi ac beatissimi, in Domino semper bene valere et ad coronam coelestis gloriae pervenire. Victor diaconus et qui mecum sunt vos salutant.



[1Kb] EPISTOLA LXXXII.
(Pamel., Rigalt., Baluz., LXXXII. Paris., LXXXI. Oxon., Lips., LXXX.)
AD SUCCESSUM, DE NUNTIIS ROMA REVERSIS PERSECUTIONEM NUNTIANTIBUS.

ARGUMENTUM.---Nuntiat Successo episcopo Cyprianus, persecutione acriori jam decreta per Valerianum imperatorem (haud dubie cum Gallieno), passum Romae Xistum pontificem VIII idus Augusti, idque ut [Col. 0429B] collegis caeteris significet petit, quo suum quisque gregem ad martyrium animet. Cum autem paulo post mense septembri passus sit Cyprianus, non dubium quin sub finem vitae scripta sit haec epistola.

[4Kb] I. Cyprianus Successo fratri salutem. Ut non vobis in continenti scriberem, frater charissime, illa res fecit, quod universi clerici sub ictu agonis constituti, recedere istinc omnino non poterant, parati omnes pro animi sui devotione ad divinam et coelestem gloriam. Sciatis autem eos venisse quos ad Urbem propter hoc miseram, ut quomodocumque de nobis rescriptum fuisset, exploratam sibi veritatem ad nos perferrent. [Col. 0430A] Multa enim varia et incerta opinionibus ventilantur. Quae autem sunt in vero ita se habent. Rescripsisse Valerianum ad senatum ut episcopi et presbyteri et diacones in continenti animadvertantur, senatores vero et egregii viri et equites Romani [a 1Kb] , dignitate amissa, etiam bonis spolientur; et, si ademptis facultatibus christiani esse perseveraverint, capite quoque mulctentur; matronae vero, ademptis bonis, in exsilium relegentur; Caesariani autem quicumque vel prius confessi fuerant vel nunc confessi fuerint, confiscentur et vincti in Caesarianas possessiones descripti [b 1Kb] mittantur. Subjecit etiam Valerianus imperator orationi suae exemplum litterarum quas ad praesides provinciarum de nobis fecit: quas litteras quotidie speramus venire, stantes secundum [Col. 0430B] fidei firmitatem ad passionis tolerantiam, et expectantes de ope et indulgentia Domini vitae aeternae coronam. Xistum autem in cimiterio animadversum sciatis octavo iduum augustarum die, et cum eo diacones quatuor [c 1Kb] . Sed et huic persecutioni quotidie insistunt praefecti in Urbe; ut, si qui sibi oblati fuerint, animadvertantur, et bona eorum 166 fisco vindicentur.

II. Haec peto per vos et caeteris collegis nostris innotescant, ut ubique hortatu eorum possit fraternitas corroborari et ad agonem spiritalem praeparari, ut singuli ex nostris non magis mortem cogitent quam immortalitatem, et, plena fide ac tota virtute Domino dicati, gaudeant magis quam timeant in hac confessione; [Col. 0431A] in qua sciunt Dei et Christi milites non perimi, sed coronari. Opto te, frater charissime, semper in Domino bene valere.



[2Kb] EPISTOLA LXXXIII.
(Pam., Rigalt., Baluz., LXXXIII. Paris., LXXXI. Oxon., Lips., LXXXI.)
AD CLERUM ET PLEBEM, DE SUO SECESSU, PAULO ANTE PASSIONEM.

ARGUMENTUM.---Cum jam, sub finem vitae, ad hortos suos reverso Cypriano nuntiaretur missos esse qui se Uticam ad supplicium pertraherent, secessit. Ne vero metu mortis id fecisse crederetur, hac epistola causam reddit, ut nempe non alibi quam Carthagine, in conspectu suorum, martyrium subiret.

[1Kb] I. Cyprianus presbyteris et diaconibus et plebi [Col. 0431B] universae salutem. Cum perlatum ad nos fuisset, fratres charissimi, commentarios esse missos qui me Uticam perducerent, et consilio charissimorum persuasum esset ut de hortis nostris interim secederemus, justa interveniente causa, consensi, eo quod congruat episcopum in ea civitate in qua Ecclesiae Dominicae praeest, illic Dominum confiteri et plebem universam praepositi praesentis confessione clarificari. Quodcumque enim sub illo confessionis momento confessor episcopus loquitur, aspirante Deo, ore omnium loquitur. Caeterum mutilabitur honor ecclesiae nostrae tam gloriosae, si ego episcopus alterius ecclesiae praepositus, accepta apud Uticam super confessione sententia, exinde martyr ad Dominum proficiscar, quandoquidem ego et pro me et pro vobis apud vos [Col. 0431C] confiteri et ibi pati, et exinde ad Dominum proficisci, orationibus continuis deprecer et votis omnibus exoptem [Col. 0432A] et debeam. Expectamus ergo hic, in secessu abdito constituti, adventum proconsulis Carthaginem redeuntis, audituri ab eo quid imperatores super Christianorum laicorum et episcoporum nomine mandaverint, et dicturi quod ad horam Dominus dici voluerit.

[1Kb] II. Vos autem, fratres charissimi, pro disciplina quam de mandatis Dominicis a me semper accepistis, et secundum quod me tractante saepissime didicistis, quietem et tranquillitatem tenete, nec quisquam vestrum aliquem tumultum fratribus moveat, aut ultro se gentilibus offerat. Apprehensus enim et traditus loqui debet; siquidem in nobis Dominus positus illa hora loquatur, qui nos confiteri magis voluit quam profiteri [a 1Kb] . Quid autem de caetero nos observare conveniat [Col. 0432B] antequam in me super confessione nominis Dei proconsul sententiam ferat, instruente Domino in commune disponemus. Incolumes vos, fratres charissimi, Dominus noster in Ecclesia sua permanere faciat et conservare dignetur. Ita fiat per suam misericordiam [b 1Kb] .

167 Tres epistolae quae sequuntur inter epistolas Cypriani reperiuntur in quibusdam libris antiquis [* 1Kb] .





EPISTOLA CORNELII PAPAE AD CYPRIANUM. (C,S)*

Dilectionis tuae non delectabilia et contra fidei regulam scripta suscepi, in quibus nauseas recognovi, et venena sermonum adversus catholicam per totum orbem diffusam Ecclesiam horribilibus a te superseri zizaniis non laudavi. Quae peto velociter tollas ac praedamnes. Quod prius quidem te facere oportebat [Col. 0432C] quam in mundo lethale virus aspersum simplicium et innocentium interficeret mentes. Non ergo dignum [Col. 0433A] est rebaptizare. Ergo eradica et extrica, ut diximus, florulentis sermonibus atque dignis per posteriorem epistolam priora scripta, quae contra catholicam fidem servare censuerunt genimina viperarum. Non enim decet tantae urbis antistitem excellentissimumque doctorem ut, dum putas haeresis baptisma praedamnandum, verum Baptisma sermonibus maculare audias quae doles contra Apostolum scilicet repugnare dicentem: Unus Deus, una fides, unum Baptisma.





AD PLEBEM CARTHAGINIS. (C,G,S)

Cyprianus plebi Carthagini consistenti aeternam in Domino salutem. Gratias quidem agimus Deo Patri et Domino Jesu Christo, qui vos adunatos atque in conventicula restituit. Propter quam rem memoravimus [Col. 0433B] et scriptum beatissimorum martyrum atque confessorum voluimus ad consilium nostrum servare. Jubet desuper majestas atque Spiritus sanctus, cujus in nobis gratia testis est salutaris. Nam, cum tractaret de traditoribus, jubet tam in Evangelio quam in Apostolo, tam in Psalmis quam in Prophetis et caeteris Scripturis: Scrutamini (Joa. V, 39). Quo scrutato a nobis, inventis [a 1Kb] ab iis qui Scripturas sanctas tradiderunt non mereri eos congredi consilium nostrum, id est consilium habitare. Nemo est enim qui hoc consilium condreatur [b 1Kb] non coelestem spectet. Ac propterea memoravimus ut ii qui taliter Scripturas tractaverunt ad statum plebis et judicium ab ipsis porrectum, nec aliqua actio ab ipsis promi, sed nec etiam ad statum sacrificii neque plebis esse [Col. 0433C] proximi; qui utique, jam dudum derelicta plebe, nudata altaria, prompta sacrificia [c 1Kb] . Merito haec memorantes cum moestitia atque dolore animi profici teste ad Dominum quod debuimus statuere, quam omnes disceptationes et dissensiones et haereses et scandala hauserant, ne ulterius provocent se homines seu minus fidei seu Scripturis leves sint et lectores id statuimus atque statuimus [d 1Kb] , atque statuto nostro recedi nolumus, ut si qui tradidit praepositus huic plebi mereantur antistitem administrantem altari ac corpore integro. Iis vero jussimus a quibus et sacrificium offerri jubemus, merito praeceptis iis 168 obtemp erari debet, nec aliud fiet quam statim evangelica vox sincera cata Johannem loquitur: Nolo, inquit, de manibus vestris sacrificia, quia non venistis ad me cum hostia [Col. 0433D] munda. Qui utique hostiam mundam non offert, hostia de manibus ejus non ascendit. Nam iterum legimus: In principio erat Verbum, et Verbum erat apud Deum, et Deus erat Verbum (Joan. I, 1). Qui per Verbum finctionem finxerint dare res inhabitabiles apud illos seu veras scripturas sanctas seu fictas, qui dat vocem et qui dat desideria proxima, qui utique finget tradere supplebit traditionem. Merito negantes volumus interim veniam habere confitentes patres. Nam qui dicit se Scripturas non habere, utique paratus fuit et [Col. 0434A] torqueri, quorum exempla habemus. Tertio negaverunt, et sacramentum non tradiderunt. Hi autem qui nec interrogati obtulerunt, interim usque ad statum consilii laici communicabunt. Verumtamen in statum consilii quod Scriptura sancta promoverit, secundum sententiam fixam sanctis et amicis Dei suppleri volumus, cum jam testes et proximi aliquid jam dudum statuerant nostri antecessores. Ob quam rem necesse est nos testibus consentire complecti et supplere. Opto vos in Domino semper bene valere. Amen. Deo gratias.





AD TURASIUM PRESBYTERUM. (C,G,S)

Cyprianus benedicto et dilectissimo parenti Turasio in Domino aeternam salutem. Charitatis tuae scripta [Col. 0434B] percepi, quibus animum tuum dolore commotum de filiae dormitione cognovi. Non aliud principaliter admiratus sum quam christiani pectoris in te jactatam fuisse virtutem, ut animum flecteres ad dolorem. Stupeo murum fidei penetratum vulneribus orbitatis, quem sepire debuerat spes resurrectionis et regni coelestis. Numquam spes cum dolore concordat, nec fides aliquando sentit quacumque jacturam. Resurgere credimus mortuos, et plangimus: quid faceremus, si mori tantummodo sine resurrectione praeciperet Deus? Voluntas utique ejus sola sufficeret ad solatium, cui nullum praeponendum scimus affectum. Quod dederat abstulit qui creaverat. Quid certas plangere quod ad tempus acceperas? Commodaverat ut haberes quantocumque tempore voluisset, et cum [Col. 0434C] vellet rursus auferret. Nihil abstulit tuum qui recipere dignatus est proprium. Creditum suum recipere decuerat creditorem, et nihil aliud decet quam creditori suo gratias agere mutuantem. Sic Job legimus quam sequamur devotissimam vocem: Dominus, inquit, dedit, Dominus abstulit. Sicut Domino placuit, ita factum est. Sit nomen Domini benedictum (Job I, 21). Parum ergo non erat haec sola consolatio contra luctum quod nemo lugere debeat cum aliquid reddiderit alienum, quia fas non erat apud alium detineri quod domino suo fuerat necessarium. Additur consolationis alia providentia, quae jaculis occurrat orbitatis. Gaudere debuimus de saeculo recedentibus, si saeculi contra nos inimicitias sentiremus, et plangimus beneficia Domini, qui nobis quod praestat infirmitati [Col. 0434D] nostrae praestat. Periclitari volebat adhuc qui dolet aliquem dormientem, et inter fluctus vitae praesentis videre cupiebat miserum laborare. Ad quid christianum et fidelem animam putas intra carcerem mundi remorari debuisse, cui totus mundus naufragium est? 169 Tantis et talibus tempestatibus vitae tot impugnationes diaboli, tot corporis bella, tot clades saeculi, tot calamitates evasit. Et lacrymas fundis, quasi nescias quid in te ipse quotidie patiaris. Propter quod Dominus sic admonet Apostolos suos dicens: [Col. 0435A] Si me diligeretis, gauderetis, quoniam vado ad patrem (Joan. XIV, 28). Plane mortuum Lazarum flevit, sed non tuis lacrymis. Resurrectionis promissor dolere non poterat, ne fidem perfidiam faceret quam docebat. Doluit Lazarum non dormientem, sed potius resurgentem, et flebat quem cogebatur, propter salvandos alios et confundendos incredulos, ad saeculum revocare. Hanc vitam dans Dominus ingemiscebat, quam tu doles esse sublatam. Contra lacrymas ejus pugnant lacrymae tuae, et amor tuus amori ejus non convenit. Fletus ejus non habet parem. Ille nolebat reddere laboribus quem dilexerat, et tu amare te credis cui laborum volebas adhuc restare tormenta? Caeterum, si putas eum mortuum Lazarum doluisse, ante non permisisset exire qui repellere poterat [Col. 0435B] mortem, aut certe non fleret qui mortuum resuscitandi postmodum habuerat potestatem. Unde apparet eum sola ea causa fuisse commotum, quod ad hostilem vitam charissimum suum revocare denuo propter credituros aliquos vel confundendos incredulos urgebatur. Denique sic subsecutus est Dominus dicens: Ergo, Pater, ut credant quia tu me misisti, ait clara voce: Lazare, prodi foras (Joan. XI, 43). Et factum est. Gaudere ergo debes unde ille coactus est flere, ne videaris dormientis felicitatibus invidere. Ab alieno mundo ad proprium transivit, transivit ad Dominum, et de hostili patria ad paternam patriam migravit ad coelum, dicente Apostolo: Scimus, inquit, quoniam, si terrena domus nostra hujus corporis resolvatur, quod habitationem habemus non manu factam [Col. 0435C] aeternam in coelis (II Cor. V, 1). Caruit ergo domo, quam nec nosse debuerat; caruit malis civibus, quorum odia sustinebat, ne adhuc peregrinaretur in terra contraria, sicut Apostolus memorat dicens: Quamdiu sumus in hoc saeculo, peregrinamur a Domino (Ibid., 6). Non nobis ergo debet luctus incumbere, quisquis a peregrinatione redire meruerit ad propriam regionem, maxime cum non inanis et vacuus redire noscatur qui christianitatis mercatus est lucrum, propter quod venit ad mundi commercium. Negotium explicavit, rediit, et Deo debitum solvit. Comparavit propter quam descenderat emptionem, et ad Dominum regredi properavit, cui offerat mercem, ut comparatae mercis tam securitatem accipiat quam honorem. Et ego, inquies, nulla promissorum [Col. 0435D] coelestium dubitatione conturbor, sed sola separatione morientis aestuans desolatus solatio pii pignoris jactor. Excusatio haec est sine dubio fragilitatis humanae, quae patrocinari non potest diffidentiae. Si enim desolationem homines ferre non valerent, numquam prorsus a se sua pignora dimisissent. Destitutos se a morientibus conqueruntur, et vivos filios aut propter litteras aut propter honores aut propter negotia peregrinis regionibus credunt, et, gaudent tota vita sine affectibus commorari, dummodo capiant quod de suis cupiunt pignoribus adipisci; et ut ad palatia pergant, peregrinantur. Ad studia dignitatis navigant acquirenda, vel causas patrimonii explicandas per labores et pericula proficiscentes impellunt, nec [Col. 0436A] secum vacare quos diligunt patiuntur. Et ut ad palatium coeli, ad studia Christi, ad honorem vitae perpetuae, ad patrimonium possessionis aeternae 170 cum securitate valeant pervenire, nemo filios suos libenter a se gratulatur abscedere. Propter incerta per incerta filium vel fratrem vel parentem peregrinari unusquisque compellit, et propter certa per certa suorum aliquem proficisci nullus admittit. Ad comparanda peccata gaudent tam parentes a filiis quam filii a parentibus separari provocante diabolo, ad indulgentiam percipiendam nolunt ab invicem Deo vocante discerni, ut appareat non pro nostra ratione nos dolere quemcumque videmur amittere, sed indicium magis ostendere diffidentiae, qui non sustinemus nostrorum profectiones ad Dominum, quorum peregrinationes [Col. 0436B] in saeculo gratulamur. Quia credimus mundi lucris, toleramus divisa nostri corporis membra. Si crederemus Dei promissis, post abscessionem nostrorum nihil aliud quam gratias debuerant resonare nostri pectoris gaudia. Mihi crede, semper in omnibus incredulitas moeret, et sicut non potest nosse fides quod doleat, sic diffidentia sola doloribus tenetur ancilla. Nam si dormientes dicimus, dormientes utique credere debemus, non mortuos, sed requiescentes interim secundum vocem Domini fideliter loquentis: Omnis, inquit, qui credit in me, licet moriatur, vivet (Joan., XI, 25). Si cui medicus homo promitteret quicquam, sine dubio promissioni ejus negare non poterit omnino laetitiam. Nunc quia Dominus Christus fabricator et resuscitator promittit, [Col. 0436C] non times plangere, ut fideliorem Christo pariter et potentiorem medicum videaris in promissionibus judicare. Sed destitutam, dicis, doleo senectutem, quia debueram meos liberos potius antecedere, ne in laboribus remanerem. Quando de spiritualibus bonis quodcumque tractatur, nihil est omnino de carnalibus ante oculos reponendum. Ego tibi melius profiteor evenisse, quoniam non carnalem sed spiritualem circa te considero fidelitatem. Tu te dicis de alicujus pignoris obitu in senectute confectum. Ego contra comprobo sublevatam senectutem tuam. Amputavit Dominus sollicitudinem quae te torquebat de viva filia ne periret. Melius utique nunc mortuam saeculo redisse ad Dominum vivam quam vivam saeculo doleres forsitan apud Dominum mortuam. Gaude tibi [Col. 0436D] quod christianam mereberis sequi, quam secutus in coelo gaudeas rursus amplecti. Non te deseruit, sed praecessit; et ne doleret excedentem patrem suscipere festinavit. Non amisisti tua nutrimenta. Si luctum horrueris et senex tuum obtulisse pignus Domino deputare poteris, potes secundum votum habere post Abraham, si non potes primum, ut quod ille non trepidavit offerre, tu saltem videaris de sublato gaudere. Ab illo Dominus postulavit, a te tulit. Ille jussioni paruit, tu voluntati consensisti. Ille per illicitam legem naturae quem Dominus sibi probavit devotum, te saltem per licitam conditionem religionis annotet religiosum, advocet religiosum. Nam sive voluntate nec necessitate compelleris devotionis Domino aliquid [Col. 0437A] exhibere, in qua parte te christianum poteris approbare. Erubescat incredulitas nostra cum gentilibus, si Domino vult esse subjecta. Communis est nobis cum illis exitus mortis, et dolores illorum superamus doloribus nostris. Quid ageremus si peculiariter aliquid exigeretur a nobis quod ad dedecus nostrum pertineret? Gentiles dolores saepe contemnunt, cum non ad promissa coelestia sed ad poenas tartari rapiantur. Et nos 171 plangimus euntes ad coelum. Consideret christianus talis quid deinceps mereatur qui nec imitari contendit exempla sanctorum, nec contemptum habere gentilium. Illi luctus desperando despiciunt, et nos sperando despicere conamur. Denique vendere liberos saepe non dubitant, ut vivos, quod pejus est, spernant. [Col. 0437B] Et nos nec defunctorum obitus sublevant. Et nos sublatos captivitati et libertate donatos volumus servire. Filios suos intrepide mortalibus tradunt, et nos de nostro simul et suos liberos et nostros liberandos dimittere sacrilega mente cunctamur, quasi tutius apud homines judicemus magis quam penes Dominum commendari aliquem filiorum. Pudendum nescio quid christianus est apud gentiles opprobrii; quibus pejores sine dubio judicantur quos pares habere non dicam meliores fuerat putare criminosum. Christiani nolunt vel gratulatione suos deducere ad bona, gentiles tradere non cunctantur ad mala. Postremo vel cum ipsa felicitate nostrorum morientium cogamur animum flectere, et desideriis eorum desideria nostra incipiant repugnare. Laetantur [Col. 0437C] illi qui exeunt venientes ad requiem. Laetemur et nos cum ipsis, saltem computantes nostrorum exeuntium beatitudinem. Si religiosus vel novitius qui evasit, si non potes vel exulta quia placuisse cognoscis participium tui sanguinis Christo, maxime [Col. 0438A] quod vel de occasione debeas tolerare Domini voluntatem, cui non potes contradicere. Et cum sit omnibus communis hic casus, vanus dolor est, qui nec primus videtur esse nec solus. Sed dicis: Nullus me de mea desolatione mentis angor exulcerat, sed pro delictis parvuli morientis humanitatis affectus impulsat. Nec hoc licet commovere animum christianum, ne contra Christi imperia luctetur. Quid est inter quoscumque et qualescumque filios dimisisse, quos jubeamur a Domino pro causa devotionis odisse, Melius nunc salvat animam suam moriens. Relinquit in pace, ne persecutionem dimittere cum suo interitu non valeret, ipse illi auxiliatur in mundo quorum mater habitat in coelo, et qui matri subvenit, et filiis pro certo succurrit. Postremo vide si habeat aliquis [Col. 0438B] dolore concidi, ubi sine aliquo remedio potest aliquis fatigari. Sapienter debet dolere qui dolet, ne perdat sine causa quod dolet. Nunc autem contra luctum sumenda sunt arma, ut spes nostra possit habere victoriam. Principaliter quod Dominus voluit suscipere gratulemur. Denique quia hoc omnibus in mundo commune additur, privatum particulare nostrum quod ad requiem revocamur. Sequitur consummatio omnium gaudiorum, quae in resurrectione invicem nobis Domino reformante reddetur, sicut Apostolus pollicetur: Nolumus igitur ignorare vos, fratres, de dormientibus, ut non contristemini sicut et caeteri qui spem non habent. Si enim credimus quod Jesus mortuus est et resurrexit, sic et eos qui dormierunt in Jesu adducet cum eo (I Thess. IV, 12). Haec [Col. 0438C] tibi, benedicte, pro charitate mutua transmisi. Caeterum scio te bene valere, alios consolari. Tunc te orbitas non inveniet penetrabilem, si alios contra illam non cessabis armare. Opto te, frater charissime, semper bene valere et nostri meminisse.



THASCII CAECILII CYPRIANI EPISCOPI CARTHAGINENSIS ET MARTYRIS OPERUM PARS II. OPUSCULA. LIBER DE HABITU VIRGINUM. LIBER DE LAPSIS. LIBER DE UNITATE ECCLESIAE. LIBER DE ORATIONE DOMINICA. AD DEMETRIANUM. DE IDOLORUM VANITATE. DE MORTALITATE. DE OPERE ET ELEEMOSYNIS DE BONO PATIENTIAE. DE ZELO ET LIVORE. AD FORTUNATUM, DE EXHORTATIONE MARTYRII. AD QUIRINUM, TESTIMONIA CONTRA JUDAEOS, LIBRI III.




[Col. 0439]
173 [* 2Kb] LIBER DE HABITU VIRGINUM. (C)





ARGUMENTUM.
[Col. 0439A]

Pontius in vita D. Cypriani paucis hujus libri argumentum complectitur: »Quis, inquit, virgines ad congruentem pudicitiae disciplinam et habitum sanctimonia dignum, velut fraenis quibusdam lectionis Dominicae coerceret?« Primum, ut paulo fusius argumentum explicem, disciplinae encomium celebrat, et ejus utilitatem Scripturis comprobat, deinde, gloriam, decus et merita virginitatis, et earum quae virginitatem suam Christo voverant et dicaverant prosecutus, continentiam non in sola carnis integritate, sed et in cultus et ornatus honore docet consistere: neque vero divitias superfluam cultus curam excusare apud eas quae jam saeculo renuntiaverant; quin potius, cum moderandum justo fine cultum praescribat nuptis foeminis Apostoli, multo id magis observare virginem [Col. 0439B] oportere; etsi itaque locupletes sint, cogitare debere utendum quidem divitiis, sed ad bonas artes, ad illa quae praecepit Deus, expendendas nempe in pauperes. Post haec, ornamentorum ac vestium insignia [Col. 0440A] prostitutis potius feminis convenire quam virginibus, docet ex Apoc.; ex Isaiae quoque III cap., quam Deum offendant tam varia, tam sumptuosa muliebria ornamenta deducit. Atque adeo, a superfluo ornatu ad fucorum diversa genera transitum faciens, non virginibus dumtaxat, sed et nuptis illa prorsus interdicit, utpote quae impune laturae non sint, quod facturam Dei reformare, transfigurare et adulterare nitantur. Porro etiam illa virginibus interdicit quae negligentia in usum venerant, tum nuptiis ne intersint, tum ut promiscuas balneas non adeant. Brevi denique epilogo, quid boni contineat continentiae virtus, quove malo careat, tribus, quod aiunt, verbis prosecutus, librum hoc epiphonemate concludit: »Durate fortiter, spiritaliter pergite, pervenite feliciter; [Col. 0440B] tantum mementote tunc nostri cum incipiet in vobis virginitas honorari.« PAMELIUS.

[2Kb] I. Disciplina custos spei, retinaculum fidei, dux [Col. 0441A] itineris salutaris, fomes ac nutrimentum bonae indolis, magistra virtutis, facit in Christo manere semper ac jugiter Deo vivere et ad promissa [a 1Kb] coelestia et ad divina praemia pervenire. Hanc et sectari salubre est, et aversari ac negligere lethale. In Psalmis loquitur Spiritus sanctus [b 1Kb] : Continete disciplinam, ne forte irascatur Dominus, et pereatis a [c 1Kb] via recta, [d 1Kb] cum exarserit cito [e 1Kb] ira ejus super vos (Psal. II, 12). Et iterum: Peccatori autem dixit Deus. Ad quid [f 1Kb] exponis justificationes meas, et assumis testamentum meum per os tuum? Tu autem odisti disciplinam et abjecisti sermones meos retro [g 1Kb] (Psal. XLIX, 16, 17). Et denuo legimus: Disciplinam qui abjicit, infelix est (Sap. III, 11). Et de Salomone mandata Sapientiae monentis accepimus: Fili, ne neglexeris disciplinam Domini, nec defeceris ab eo [Col. 0441B] correptus; quem enim diligit Deus corripit [h 1Kb] (Prov. III, 11, 12). Si autem Deus quem diligit corripit et ad hoc corripit ut emendet, fratres quoque, et maxime sacerdotes, non oderunt sed diligunt eos quos corripiunt ut emendent. quando et Deus per Hieremiam ante praedixerit et tempora nostra significaverit dicens: Et dabo vobis pastores secundum cor meum, et pascent vos pascentes cum disciplina (Hier. III, 15).

[5Kb] II. Quod si in Scripturis sanctis frequenter et ubique disciplina praecipitur, et fundamentum omne religionis ac fidei de observatione ac timore profiscitur, [Col. 0442A] quid cupidius appetere, quid magis velle ac tenere nos convenit, quam ut, radicibus fortius fixis, et domiciliis nostris super petram robusta mole solidatis, inconcussi ad procellas et turbines saeculi stemus, ut ad Dei munera per divina praecepta veniamus, considerantes pariter ac scientes quod templa Dei sint membra nostra, ab omni faece contagionis antiquae lavacri vitalis [i 1Kb] sanctificatione purgata, nec violari ea aut pollui fas sit, quando qui violat et ipse violetur. Eorum nos templorum cultores et antistites sumus. Serviamus illi cujus esse jam coepimus. Paulus in Epistolis suis dicit [j 1Kb] quibus nos ad curricula vivendi per divina magisteria formavit: Non estis vestri. Empti enim estis pretio magno [k 1Kb] . Clarificate [l 1Kb] et portate Deum in corpore vestro (I Cor. VI, 19, 20) Clarificemus [Col. 0442B] et portemus Deum puro et mundo corpore et observatione meliore; et qui per sanguinem Christi redempti [m 1Kb] sumus, per omnia servitutis obsequia Redemptoris imperio pareamus, demusque operam ne quid immundum et profanum templo Dei inferatur, ne offensus sedem quam inhabitat derelinquat. Sospitantis [n 1Kb] Domini verba sunt et docentis, curantis pariter et monentis: Ecce, inquit, sanus factus es, jam noli peccare, ne quid tibi deterius fiat (Joan. V, 14). Dat vivendi tenorem, dat innocentiae legem, postquam contulit sanitatem; nec habenis liberis et solutis vagari [Col. 0443A] postmodum patitur, sed ipsis potius quibus sanatus fuerat mancipato gravius comminatur, quod sit scilicet minor culpa deliquisse ante cum necdum nosses disciplinam Dei, nulla sit venia [a 1Kb] ultra delinquere postquam Deum nosse coepisti. Et quidem hoc tam viri quam mulieres, tam pueri quam 174 puellae, sexus omnis atque omnis aetas observet, et curet, pro religione et fide quam Deo debet, ne quod sanctum et purum de Domini dignatione percipitur, minus sollicito timore teneatur.

[1Kb] III. Nunc nobis ad virgines sermo est; quarum quo sublimior gloria est, major et cura est. Flos est ille [b 1Kb] ecclesiastici germinis, decus atque ornamentum gratiae spiritalis, laeta indoles, laudis et honoris opus integrum atque incorruptum, Dei imago respondens [Col. 0443B] ad sanctimoniam Domini, illustrior portio gregis Christi. Gaudet [c 1Kb] per illas atque in illis largiter floret Ecclesiae matris gloriosa foecunditas; quantoque plus copiosa virginitas numero suo addit, tanto plus gaudium matris [d 1Kb] augescit. Ad has loquimur, has adhortamur affectione potius quam potestate; non quod, extremi et minimi [e 1Kb] et humilitatis nostrae admodum conscii, aliquid [f 1Kb] ad censuram licentiae vindicemus, sed quod [g 1Kb] , ad sollicitudinem [h 1Kb] magis cauti [i 1Kb] , ptus de diaboli infestatione timeamus.

[1Kb] IV. Neque enim inanis haec cautio est et vana formido quae ad salutis viam consulit, quae Dominica et vitalia praecepta custodit, ut quae se Christo dicaverint, et a carnali concupiscentia recedentes tam carne quam mente se Deo voverint, consumment opus [Col. 0443C] suum magno praemio destinatum, nec ornari jam aut [Col. 0444A] placere cuiquam nisi domino suo studeant, a quo et mercedem virginitatis expectant, dicente ipso: Non omnes capiunt verbum, sed illi quibus datum est. Sunt enim spadones qui ex utero matris sic nati sunt, et sunt spadones qui coacti sunt ab hominibus, et sunt spadones qui se ipsos castraverunt propter regnum coelorum (Matth. XIX, 11, 12). Denuo quoque per hanc Angeli vocem continentiae munus ostenditur, virginitas praedicatur: Hi sunt qui cum mulieribus se non coinquinaverunt. Virgines enim permanserunt. Hi sunt qui sequuntur Agnum quocumque ierit (Apoc. XIV, 4). Neque enim tantum masculis continentiae gratiam [j 1Kb] Dominus repromittit et feminas praeterit, sed, quoniam femina viri portio est et ex eo sumpta atque formata est, in Scripturis fere omnibus ad protoplastum Deus [Col. 0444B] loquitur, quia sunt duo in carne una et in masculo simul significatur et femina.

[3Kb] V. Quod si Christum continentia sequitur, et regno Dei virginitas destinatur, quid est illis cum terreno cultu et cum ornamentis, quibus dum hominibus placere gestiunt, Deum offendunt, non cogitantes esse praedictum: Qui hominibus placent confusi sunt, quoniam Deus nihil fecit illos (Psal. LII, 6), et Paulum quoque gloriose et sublimiter praedicasse [k 1Kb] : Si hominibus placere vellem [l 1Kb] , Christi servus non essem (Gal. I, 10). Continentia vero et pudicitia non in sola carnis integritate consistit, sed etiam in cultus et ornatus honore pariter ac pudore, ut, secundum Apostolum, quae innupta est sancta sit et corpore et spiritu. Instruit nos Paulus et docet dicens [m 1Kb] : Coelebs cogitat [Col. 0444C] ea quae sunt Domini, quomodo placeat Deo: qui [Col. 0445A] autem matrimonium contraxit, cogitat ea quae sunt mundi hujus, quomodo placeat uxori. Sic et virgo et mulier innupta cogitat ea quae sunt Domini, ut sit sancta et corpore et spiritu (I Cor. VII, 32-34). Virgo non esse tantum sed et intelligi debet et credi. Nemo cum virginem viderit [a 1Kb] , dubitet an virgo sit. Parem te integritas in omnibus praestet, nec bonum mentis corporis cultus infamet. Quid ornata, quid compta procedit, quasi maritum aut habeat aut quaerat? Timeat potius placere, si virgo est, nec periculum sui appetat quae ad meliora et divina se servat. Quae virum non habent, cui placere se simulent, integrae et purae non tantum corpore sed etiam spiritu perseverent. Neque enim fas est virginem ad speciem formae suae comi aut de carne et de ejus 175 pulchritudine [Col. 0445B] gloriari, cum nulla sit illi magis quam adversus carnem colluctatio et vincendi corporis ac domandi obstinata certatio.

[1Kb] VI. Paulus forti ac sublimi voce proclamat: Mihi autem absit gloriari nisi in cruce Domini nostri Jesu Christi, per quem mihi mundus crucifixus est, et ego mundo. (Gal. VI, 14): et virgo in Ecclesia de specie carnis ac de corporis pulchritudine gloriatur! Addit Paulus et dicit: Qui enim sunt Christi, carnem suam crucifixerunt cum vitiis et concupiscentiis (Gal. V, 24): et quae se concupiscentiis carnis et vitiis renuntiasse profitetur, in iisdem quibus renuntiaverat, invenitur! Deprehenderis virgo, detegeris. Aliud esse te jactas, et aliud affectas. Maculis te concupiscentiae carnalis aspergis [b 1Kb] , cum integritatis candidata sis et pudoris. Clama, [Col. 0446A] inquit Esaiae Deus: Omnis caro faenum, et omnis claritas ejus ut flos foeni. Aruit foenum, et flos decidit: sermo autem Domini manet in aeternum (Isa. XL, 6-8.) Neminem christianum decet, et maxime virginem non decet, claritatem ullam computare [c 1Kb] carnis et honorem, sed solum appetere sermonem [d 1Kb] Dei, bona in aeternum mansura complecti. Aut si in carne sit gloriandum, tunc plane quando in nominis [e 1Kb] confessione cruciatur, quando fortior femina viris torquentibus invenitur, quando ignes aut cruces aut ferrum aut bestias patitur ut coronetur. Illa sunt carnis pretiosa monilia, illa corporis ornamenta meliora.

[1Kb] VII. Sed sunt aliquae divites et facultatum ubertate locupletes, quae opes suas praeferant et se bonis suis [Col. 0446B] uti debere contendant. Sciant primo illam divitem esse quae in Deo dives est, illam esse locupletem quae locuples in Christo est, bona illa esse quae sunt spiritalia, divina, coelestia, quae nos ad Deum ducant, quae nobiscum apud Deum perpetua possessione permaneant. Caeterum, quaecumque terrena sunt in saeculo accepta et hic cum saeculo remansura [f 1Kb] , tam contemni debent quam mundus ipse contemnitur, cujus pompis et deliciis jam tunc renuntiavimus cum meliore transgressu ad Deum venimus. Joannes nos excitat et hortatur spiritali et coelesti voce contestans: Nolite, ait, diligere mundum neque ea quae in mundo sunt [g 1Kb] . Si quis dilexerit mundum, non est charitas Patris in illo; quoniam omne quod in mundo est, concupiscentia carnis est, et concupiscentia oculorum, [Col. 0447A] et ambitio saeculi, quae non est a Patre, sed ex concupiscentia saeculi. Et mundus transibit et concupiscentia ejus. Qui autem fecerit voluntatem Dei, manet [a 1Kb] in aeternum, quomodo et Deus manet in aeternum. (I Joan. II, 15-17). Aeterna igitur et divina sectanda sunt, et omnia de Dei voluntate facienda sunt, ut Domini nostri vestigia et magisteria divina sectemur [b 1Kb] , qui monuit et dixit: Non descendi de coelo ut faciam voluntatem meam, sed voluntatem ejus qui me misit (Joa. VI, 38). Quod si non est major domino suo servus et liberatori debet obsequium [c 1Kb] liberatus, qui esse cupimus christiani, debemus quod Christus dixit et fecit imitari. Scriptum est, et legitur et auditur et in exemplum nostri Ecclesiae ore celebratur: Qui dicit se in Christo manere debet quomodo ille ambulavit et ipse [Col. 0447B] ambulare (I Joan. II, 6). Ambulandum est igitur vestigiis paribus, aemula ingressione nitendum est. Tunc respondet [d 1Kb] ad fidem nominis sectatio veritatis, et credenti praemium datur [e 1Kb] si quod creditur et geratur.

[1Kb] VIII. Locupletem te dicis et divitem. Sed divitiis tuis Paulus occurrit, et ad cultum atque ornatum tuum justo fine moderandum sua voce praescribit: Sint, inquit, mulieres cum verecundia et pudicitia componentes se, non in tortis crinibus, neque auro, neque margaritis, aut veste pretiosa, sed ut decet mulieres promittentes castitatem per bonam conversationem (I Tim. II, 9). 176 Item Petrus ad haec eadem praecepta consentit et dicit: Sit in muliere non exterior ornamenti aut auri aut vestis cultus, sed cultus cordis (I Pet. III, 3-4). [Col. 0448A] Quod si illi mulieres quoque admonent coercendas et ad ecclesiasticam disciplinam religiosa observatione moderandas quae excusare cultus suos soleant per maritum [f 1Kb] , quanto id magis observare virginem fas est, cui nulla ornatus sui competat venia, nec derivari in alterum possit mendacium culpae [g 1Kb] , sed sola ipsa remaneat in crimine.

[3Kb] IX. Locupletem te dicis et divitem. Sed non omne quod potest debet et fieri, nec desideria prolixa et de saeculi ambitione nascentia ultra honorem ac pudorem virginitatis extendi, cum scriptum sit: Omnia licent, sed non omnia expediunt; omnia licent, sed non omnia aedificant (I Cor. X, 23). Caeterum, si tu te sumptuosius comas, et per publicum notabiliter incedas, oculos in te juventutis illicias, suspiria adolescentium [Col. 0448B] post te trahas, concupiscendi libidinem nutrias, suspirandi fomenta succendas, ut, etsi ipsa non pereas, alios tamen perdas, et velut gladium te et venenum videntibus praebeas, excusari non potes quasi mente casta sis et pudica. Redarguit te cultus improbus et impudicus ornatus, nec computari jam potes inter puellas et virgines Christi, quae sic vivis ut possis adamari.

[1Kb] X. Locupletem te dicis et divitem. Sed jactare divitias suas virginem non decet, cum dicat Scriptura divina: Quid nobis profuit superbia, aut quid divitiarum jactatio [h 1Kb] contulit nobis? transierunt omnia illa tamquam umbra (Sap. V, 8); et Apostolus rursum moneat et dicat: Et qui emunt sic sint quasi non ementes, et qui possident quasi non possidentes, et qui hoc [Col. 0449A] mundo utuntur, quasi non utantur [a 1Kb] . Praeterit enim figura hujus mundi (I Cor. VII, 30, 31). Petrus etiam, cui oves suas Dominus pascendas tuendasque commendat, super quem posuit et fundavit Ecclesiam [b 1Kb] , aurum quidem sibi esse et argentum negat (Act. III, 6), sed esse se dicit Christi gratia divitem, esse fide ejus et virtute locupletem, quibus multa magnalia cum miraculo faceret, quibus ad gratiam gloriae bonis [c 1Kb] spiritalibus abundaret. Has opes, has divitias possidere non potest quae se divitem saeculo mavult esse quam Christo.

[2Kb] XI. Locupletem te dicis et divitem, et utendum putas iis quae possidere te Deus voluit. Utere, sed ad res salutares; utere, sed ad bonas artes [d 1Kb] ; utere, sed ad illa quae Deus praecipit, quae Dominus ostendit. [Col. 0449B] Divitem te sentiant pauperes, locupletem te sentiant indigentes; patrimonio tuo Deo foenera: Christum ciba. Ut virginitatis perferre gloriam liceat, ut ad Domini praemia venire contingat, multorum precibus exora. Commenda illic thesauros tuos ubi fur nullus effodiat, quo nullus insidians grassator irrumpat. Possessiones tibi sed coelestes magis compara, ubi fructus tuos juges ac perennes et ab omni contactu injuriae saecularis immunes [e 1Kb] nec rubigo atterat, nec grando caedat, nec sol urat, nec pluvia corrumpat. Nam delinquis et hoc ipso in Deum, si ad hoc tibi ab illo divitias datas credis ut illis non salubriter perfruaris. Nam et vocem Deus homini dedit [f 1Kb] , et tamen non sunt idcirco [g 1Kb] amatoria cantanda nec turpia; et [Col. 0450A] ferrum esse ad culturam terrae Deus voluit, nec homicidia sunt idcirco facienda; aut quia thura et merum et ignem Deus instituit, sacrificandum est inde idolis; vel quia abundant pecudum greges in agris tuis, victimas et hostias diis immolare debebis. Alioqui tentatio est patrimonium grande, nisi ad usus bonos census operetur, ut patrimonio [h 1Kb] suo unusquisque locupletior magis redimere debeat quam augere delicta.

[1Kb] XII. Ornamentorum ac vestium insignia et lenocinia formarum 177 non nisi prostitutis et impudicis feminis congruunt, et nullarum fere pretiosior cultus est quam quarum pudor vilis est. Sic in Scripturis sanctis, quibus nos instrui Dominus voluit et moneri, describitur civitas meretrix, compta pulchrius et [Col. 0450B] ornata, et cum ornamentis suis ac propter ipsa potius ornamenta peritura. Et venit, inquit, unus ex septem Angelis habentibus phialas septem, et aggressus est me dicens: Veni, ostendam tibi damnationem meretricis magnae sedentis super aquas multas, cum qua fornicati sunt reges terrae. Et duxit me in spiritu. Et vidi mulierem sedentem super bestiam; et mulier illa amicta erat pallio purpureo [i 1Kb] et coccineo, et adornata erat auro et lapidibus pretiosis et margaritis, tenens poculum in manu sua plenum execrationum et immunditiae [j 1Kb] et fornicationis totius terrae (Apoc. XVII, 1-4). Fugiant [k 1Kb] castae virgines et pudicae incestarum cultus, habitus impudicarum, lupanarium insignia, orna menta meretricum.

[Col. 0451A] [4Kb] XIII. Clamat etiam Spiritu sancto plenus Esaias, et filias Sion auro et argento ac veste corruptas increpat et objurgat perniciosis opibus affluentes et a Deo [a 1Kb] per saeculi delicias recedentes: Exaltatae sunt, ait, filiae Sion, et ambulaverunt alto collo [b 1Kb] , et nutu oculorum et incessu pedum trahentes tunicas, et pedidibus simul ludentes. Et humiliabit Deus principales filias Sion, et revelabit Dominus habitum earum, et auferet Dominus gloriam vestis illarum et ornamenta earum et crines et cincinnos et lunulas et discriminalia et armillas et botronatum et dextralia et annulos et inaures et serica contexta cum auro et hyacintho. Et erit pro odore suavitatis pulvis, et pro cingulo reste cingeris, et pro ornamento capitis aureo calvitium habebis [c 1Kb] (Isa. III, 16-24). Hoc Deus culpat, hoc denotat. [Col. 0451B] Hinc corruptas esse virgines, hinc a cultu vero atque divino descivisse pronuntiat. Exaltatae ceciderunt [d 1Kb] , comptae turpitudinem foeditatemque meruerunt. Sericum [Col. 0452A] et purpuram [e 1Kb] indutae Christum induere non possunt. Auro et margaritis et monilibus adornatae ornamenta cordis ac pectoris perdiderunt. Quis non id execretur et fugiat quod alii fuerit exitio [f 1Kb] ? quis id appetat et assumat quod ad necem alterius pro gladio fuerit et telo? Si hausto poculo moreretur ille qui biberat, venenum scires esse quod ille potavit. Si, accepto cibo, qui acceperat interiret, scires esse lethale quod acceptum potuit occidere, nec ederes inde nec biberes unde interiissc alios ante conspiceres. Nunc quanta ignorantia veri [g 1Kb] est, animi quanta dementia, id velle quod et nocuerit semper et noceat, et putare quod inde ipsa non pereas unde alios periisse cognoscas!

[8Kb] XIV. Neque enim Deus coccineas aut purpureas [Col. 0452B] oves fecit, aut herbarum succis et conchyliis tingere et colorare Ianas docuit, nec distinctis auro lapillis et margaritis contexta serie et numerosa compage [Col. 0453A] digestis monilia instituit, quibus cervicem quam fecit absconderes, ut operiatur illud quod Deus in homine formavit, et conspiciatur id desuper quod diabolus adinvenit. An vulnera inferri auribus Deus voluit, quibus innocens adhuc infantia et mali saecularis ignara crucietur, ut postea de aurium cicatricibus et cavernis pretiosa grana dependeant, gravia etsi non suo pondere, mercium tamen [a 1Kb] quantitate? Quae omnia peccatores [b 1Kb] et apostatae angeli suis artibus prodiderunt quando, ad terrena contagia devoluti, a coelesti vigore recesserunt. Illi et oculos circumducto [Col. 0454A] nigrore fucare et genas mendacio ruboris inficere et mutare adulterinis [c 1Kb] coloribus crinem et expugnare omnem oris et capitis veritatem corruptelae suae impugnatione docuerunt.

[2Kb] XV. Et quidem isto in loco, pro timore 178 quem nobis fides suggerit, pro dilectione quam fraternitas exigit, non virgines tantum aut viduas, sed et nuptas puto et omnes omnino feminas admonendas quod opus Dei et factura ejus et plastica adulterari nullo modo debeat adhibito flavo colore [d 1Kb] , vel nigro pulvere, vel rubore [e 1Kb] , aut quolibet denique lineamenta nativa corrumpente [Col. 0455A] medicamine. Dicit Deus [a 1Kb] : Faciamus hominem ad imaginem et similitudem nostram. (Gen. I, 26). Et audet quisquam mutare et convertere quod Deus fecit? Manus Deo inferunt quando id quod ille formavit reformare et transfigurare contendunt, nescientes quia opus Dei est omne quod nascitur, diaboli quodcumque mutatur [b 1Kb] . Si quis pingendi artifex vultum alicujus et speciem et corporis qualitatem aemulo colore signasset, et, signato jam consummatoque simulacro, manus alius inferret, ut jam formata, jam picta quasi peritior reformaret, gravis prioris artificis injuria et justa indignatio videretur. Tu te existimas impune laturam tam improbae temeritatis audaciam, Dei artificis offensam? Ut enim impudica circa homines et incesta fucis lenocinantibus non sis, [Col. 0455B] corruptis violatisque quae Dei sunt, pejor adultera detineris. Quod ornari te putas, quod putas comi, impugnatio est ista divini operis, praevaricatio est veritatis [c 1Kb] .

[1Kb] XVI. Monentis Apostoli vox est: Expurgate vetus fermentum, ut sitis nova conspersio, sicut estis azymi [d 1Kb] . Nam et pascha nostrum immolatus est Christus. Itaque festa celebremus [e 1Kb] , non in fermento vetere, neque in fermento malitiae et nequitiae, sed in azymis sinceritatis et veritatis (I Cor. V, 7). Num sinceritas perseverat et veritas quando quae sincera sunt polluuntur colorum adulteriis [f 1Kb] , et adulterinis medicaminum fucis [g 1Kb] in mendacium vera mutantur? Dominus tuus dicit: Non potes facere capillum unum album aut nigrum (Matth. V, [Col. 0455C] 36): et tu ad vincendam Domini tui vocem vis te esse [Col. 0456A] potiorem? Audaci conatu et sacrilego contemptu crines tuos inficis, malo praesagio futurorum capillos jam tibi flammeos auspicaris, et peccas, proh nefas! capite [h 1Kb] , id est corporis parte meliore. Et cum scriptum sit de Domino: Caput autem ejus et capilli erant albi velat lana aut nix (Apoc. I, 14), tu execraris canitiem, detestaris alborem qui sit ad Domini caput similis.

[2Kb] XVII. Non metuis, oro, quae talis es, ne cum resurrectionis dies venerit, artifex tuus te non recognoscat, ad sua praemia et promissa venientem removeat et excludat, increpans vigore censoris et judicis dicat: Opus hoc meum non est, nec imago nostra est. Cutem falso medicamine polluisti, crinem adultero colore mutasti, expugnata est mendacio facies, [Col. 0456B] figura corrupta est, vultus alienus est. Deum videre non poteris, quando oculi tui non sunt quos Deus fecit, sed quos diabolus infecit. Illum tu sectata es, rutilos atque depictos oculos serpentis imitata es, de inimico tuo compta, cum illo pariter et arsura. Haec, oro, cogitanda non sunt Dei servis? non die semper ac nocte metuenda? Viderint quid sibi nuptae per placendi studium de conjugum solatio blandiantur; quos dum in excusationem suam proferunt, ad societatem criminosae consensionis adsciscunt. Virgines certe, quibus hic sermo nunc consulit, quae se ejusmodi artibus compserint, inter virgines non putem debere numerari, sed tamquam contactas oves et morbidas pecudes [i 1Kb] a sancto et puro grege virginitatis [Col. 0456C] arceri, ne contagio suo caeteras polluant dum simul [Col. 0457A] degunt, ne perdant alias quaecumque perierunt.

[4Kb] XVIII. Et quoniam continentiae bonum [a 1Kb] quaerimus, perniciosa quaeque et infesta vitemus [b 1Kb] . Nec illa praetereo quae, dum 179 negligentia in usum veniunt, contra pudicos et sobrios mores licentiam sibi de usurpatione fecerunt. Quasdam non pudet nubentibus interesse, et in illa lascivientium libertate sermonum colloquia incesta miscere, audire quod non decet, quod non licet [c 1Kb] dicere, observari et esse praesentes inter verba turpia et temulenta convivia quibus libidinum fomes accenditur, sponsa ad patientiam stupri, ad audaciam sponsus animatur. Quis illi in nuptiis locus est cui [d 1Kb] animus ad nuptias non est, aut voluptaria [e 1Kb] illic et laeta esse quae possunt ubi et studia et vota diversa sunt? Quid illic discitur, quid [Col. 0457B] videtur? Quantum a proposito suo virgo deficit, quando pudica quae venerat impudica discedit? Corpore licet virgo ac mente permaneat, oculis, [Col. 0458A] auribus, lingua minuit illa quae habebat.

[5Kb] XIX. Quid vero quae promiscuas balneas adeunt, quae oculis ad libidinem curiosis pudori ac pudicitiae corpora dicata prostituunt? quae cum viros atque a viris nudae vident turpiter ac videntur, nonne ipsae illecebram vitiis praestant? nonne ad corruptelam et injuriam suam desideria praesentium sollicitant et invitant? Viderit, inquis, qua illuc mente quis veniat, mihi tantum reficiendi corpusculi cura est et lavandi. Non te purgat ista [f 1Kb] defensio, nec lasciviae et petulantiae crimen excusat. Sordidat lavatio, ista non abluit, nec emundat membra, sed maculat. Impudice tu neminem conspicis, sed ipsa conspiceris impudice. Oculos tuos turpi oblectatione non polluis; sed, [Col. 0458B] dum oblectas alios, ipsa pollueris. Spectaculum de lavacro facis. Theatro [g 1Kb] sunt foediora quo convenis. Verecundia illic omnis exuitur, simul cum amictu [Col. 0459A] vestis honor corporis ac pudor ponitur, denotanda et contrectanda virginitas revelatur. Jam nunc considera an, cum vestita es, verecunda sis inter viros talis cui ad inverecundiam proficit audacia nuditatis.

[1Kb] XX. Sic ergo frequenter Ecclesia virgines suas plangit, sic ad infames earum ac detestabiles fabulas ingemiscit, sic flos virginum extinguitur, honor continentiae ac pudor caeditur [a 1Kb] , gloria omnis ac dignitas profanatur! Sic se expugnator inimicus per artes suas inserit; sic insidiis per occulta fallentibus diabolus obrepit. Sic, dum ornari cultius, dum liberius evagari virgines volunt, esse virgines desinunt, furtivo dedecore corruptae, viduae antequam nuptae, non mariti sed Christi adulterae; quam fuerant praemiis ingentibus virgines destinatae, tam magna supplicia [Col. 0459B] pro amissa virginitate sensurae.

[3Kb] XXI. Audite itaque me [b 1Kb] , virgines, ut parentem; audite, quaeso, vos timentem pariter ac monentem; audite utilitatibus et commodis vestris fideliter consulentem. Estote tales quales vos Deus artifex fecit: [Col. 0460A] estote tales quales vos manus Patris instituit: maneat in vobis facies incorrupta, cervix pura, forma sincera. Non inferantur auribus vulnera, nec brachia includat aut colla de armillis et monilibus catena pretiosa; sint a compedibus aureis pedes liberi, crines nullo colore fucati, oculi conspiciendo Deo digni. Celebrentur lavacra cum feminis, quarum inter vos pudica [c 1Kb] lavatio est. Nuptiarum festa improba et convivia lasciva [d 1Kb] vitentur, quorum periculosa contagio est. Vince vestem, quae virgo es: vince aurum, quae carnem vincis et saeculum. Non est ejusdem [e 1Kb] non posse a majoribus vinci et imparem minoribus inveniri. Arcta [f 1Kb] et angusta est via quae ducit ad vitam (Matth. VII, 14) durus et arduus [g 1Kb] est limes qui tendit ad gloriam (Ib. 13). Per hunc viae limitem martyres pergunt, eunt [Col. 0460B] virgines, justi quique gradiuntur. Lata et spatiosa itinera vitate. Lethales illic illecebrae et mortiferae voluptates. 180 Illic diabolus blanditur ut fallat, arridet ut noceat, illicit ut occidat. Primus, cum centeno, martyrum fructus est, secundus, sexagenarius, vester est. [Col. 0461A] Ut apud martyres [a 1Kb] non est carnis et saeculi cogitatio, nec parva et levis et delicata congressio, sic et in vobis, quarum ad gratiam [b 1Kb] merces secunda est, sit et virtus ad tolerantiam proxima. Non est ad magna facilis ascensus. Quem sudorem perpetimur, quem laborem, cum conamur ascendere colles et vertices montium? Quid, ut ascendamus ad coelum? Si praemium pollicitationis attendas, minus est quod laboras. Immortalitas perseveranti [c 1Kb] datur, perpetua vita promittitur, regnum Dominus pollicetur.

[4Kb] XXII. Servate [d 1Kb] , virgines, servate quod esse coepistis, servate quod eritis. Magna vos merces manet, praemium grande virtutis, munus maximum castitatis. Vultis scire quo malo careat et quid boni teneat continentiae virtus? Multiplicabo, inquit mulieri [Col. 0461B] Deus, tristitias tuas et gemitus tuos, et in tristitia [e 1Kb] paries filios, et conversio tua ad virum tuum, et ipse tui dominabitur (Gen. III, 16). Vos ab hac sententia liberae estis, vos mulierum tristitias et gemitus non [Col. 0462A] timetis. Nullus vobis de partu circa filios metus est, nec maritus est dominus, sed dominus [f 1Kb] vester et caput Christus est ad instar et vicem masculi. Sors vobis et conditio communis est. Domini vox est in illa dicentis: Filii saeculi hujus generant et generantur. Qui autem habuerint dignationem saeculi illius et resurrectionis a mortuis, non nubunt, neque matrimonium faciunt. Neque enim incipient mori: aequales enim sunt Angelis Dei, cum sint filii resurrectionis (Luc. XX, 31-36). Quod futuri sumus jam vos esse coepistis. Vos resurrectionis gloriam in isto saeculo jam tenetis, per saeculum sine saeculi contagione transitis. Cum castae perseveratis et virgines. Angelis Dei estis aequales. Tantum maneat et duret solida et illaesa virginitas, et ut coepit fortiter, jugiter perseveret; [Col. 0462B] nec monilium aut vestium quaerat ornamenta, sed morum. Deum spectet et coelum, neque oculos ad sublime porrectos ad carnis et mundi concupiscentiam deprimat aut ad terrena [g 1Kb] deponat.

[Col. 0463A] [2Kb] XXXIII. Prima sententia crescere et generare praecepit, secunda continentiam suasit. Cum adhuc rudis mundus et inanis est [a 1Kb] , copiam [b 1Kb] foecunditate generantes propagamur, et crescimus ad humani generis augmentum: cum jam refertus est orbis et mundus impletus, qui capere continentiam possunt, spadonum more viventes, castrantur ad regnum. Nec hoc jubet Dominus, sed hortatur; nec jugum necessitatis imponit, quando maneat voluntatis arbitrium liberum. Sed cum habitationes multas apud Patrem suum dicat (Joan. XIV, 2), melioris habitaculi hospitia demonstrat. Habitacula ista meliora vos petitis, carnis desideria castrantes, majoris gratiae praemium in coelestibus obtinetis. Omnes quidem qui ad divinum lavacrum Baptismi sanctificatione perveniunt, hominem illic [Col. 0463B] veterem gratia lavacri salutaris exponunt, et innovati Spiritu sancto, a sordibus contagionis antiquae iterata nativitate purgantur. Sed nativitatis iteratae vobis major sanctitas et veritas competit, quibus desideria jam carnis et corporis nulla sunt. Sola in vobis quae sunt virtutis et spiritus ad gloriam remanserunt [c 1Kb] . Apostoli vox est, quem Dominus vas electionis suae dixit, quem ad promenda [d 1Kb] mandata coelestia Deus [Col. 0464A] misit: Primus homo, inquit, de terrae limo, secundus homo de coelo [e 1Kb] . Qualis ille de limo, tales et qui de limo; et qualis coelestis, tales et coelestes. Quomodo portavimus imaginem ejus qui de limo est, portemus et imaginem ejus qui de coelo est (I Cor. XV, 47-49) Hanc imaginem virginitas portat, portat integritas, 181 sanctitas portat et veritas; portant disciplinae Dei memores, justitiam cum religione retinentes, stabiles in fide, humiles in timore, ad omnem tolerantiam fortes, ad sustinendam injuriam mites, ad faciendam misericordiam faciles, fraterna pace unanimes atque concordes.

[2Kb] XXIV. Quae vos singula, o bonae virgines, observare, diligere, implere debetis; quae Deo et Christo vacantes, ad Dominum, cui vos dicastis, et majore [Col. 0464B] et meliore parte praeceditis. Provectae annis, junioribus facite magisterium: minores natu, praebete comparibus incitamentum. Hortamentis vos mutuis excitate, aemulis de virtute documentis ad gloriam provocate. Durate fortiter, spiritaliter pergite, pervenite feliciter. Tantum mementote tunc nostri, cum incipiet in vobis virginitas honorari.





[Col. 0463]
LIBER DE LAPSIS. [2Kb] (C)





ARGUMENTUM.
[Col. 0463D]

Pollicitus erat frequenter Cyprianus, ubi primum pax Ecclesiae reddita foret, se certius [Col. 0464D] quid scripturum de ratione lapsorum: hoc igitur libro promissis satisfacit. Et in primis, ob oculos [Col. 0465A] posita cum gaudio tam insperata Ecclesiae pace, et confessorum caeterorumque stantium in fide constantia et deinde cum dolore summo lapsorum ruinis, ac persecutionis praeteritae causis explicatis, disciplinae nempe neglectu et peccatis fidelium; graviter increpat lapsos quod, ad prima statim verba minantis inimici idolis sacrificaverint, et non potius, juxta Christi consilium, secesserint: item quod jam sacrificiis macalati, contra Evangelii legem, ante expiata delicta, ante exomologesin criminis factam vim inferrent corpori et sanguini Domini, et communicationem ac pacem a quibusdam presbyteris sine episcopi sententia extorquerent. Deterritos proinde vindicta divina lapsorum aliquot qui indigne communicarant (obiter interjecta mentione libellaticorum, quod a crimine non excusarentur), [Col. 0465B] et animatos eorum exemplo qui, quamvis nullo sacrificii aut libelli facinore constricti, quoniam tamen de hoc vel cogitaverunt, hoc ipsum apud sacerdotes Dei dolenter et simpliciter confitentes, exomologesin faciebant; ad confessionem delicti, ad poenitentiam publicam, ad satisfactionem plenam multis hortatur. Postremo vitari monet Novatianos, confutans Scripturis aliquot illorum haeresin.

[1Kb] I. PAX ecce, dilectissimi fratres, Ecclesiae reddita est et, quod difficile nuper incredulis ac perfidis impossibile videbatur, ope atque ultione divina securitas nostra reparata est. In laetitiam mentes redeunt, et, tempestate pressurae ac nube [a 1Kb] discussa, tranquillitas ac serenitas refulserunt. Dandae laudes Deo, et beneficia ejus ac munera cum gratiarum actione celebranda, [Col. 0465C] quamvis agere gratias nostra vox [b 1Kb] nec in persecutione cessaverit. Neque enim tantum inimico [Col. 0466A] licere potest ut non, qui Dominum toto corde et anima et virtute diligimus [c 1Kb] , benedictiones ejus et laudes semper et ubique cum gloria praedicemus. Exoptatus votis omnium dies venit, et, post longae noctis horribilem tetramque caliginem, Domini luce radiatus mundus eluxit [d 1Kb] .

[3Kb] II. Confessores, praeconio boni nominis [e 1Kb] claros et virtutis ac fidei laudibus gloriosos, laetis conspectibus intuemur, sanctis osculis adhaerentes, desideratos diu inexplebili cupiditate complectimur. Adest militum Christi cohors candida, qui persecutionis urgentus ferociam turbulentam stabili congressione fregerunt, parati ad patientiam carceris, armati ad tolerantiam mortis. Repugnastis [f 1Kb] fortiter saeculo, spectaculum gloriosum praebuistis Deo [g 1Kb] , secuturis fratribus fuistis [Col. 0466B] exemplo. Religiosa vox Christum [h 1Kb] locuta est, in quem se semel credidisse confessa est. Illustres manus, quae non nisi divinis operibus assueverant, sacrificiis sacrilegis restiterunt. Sanctificata ora coelestibus cibis, post corpus et sanguinem Domini, profana contagia et idolorum reliquias respuerunt. Ab impio sceleratoque velamine, quo illic velabantur sacrificantium capita captiva, caput vestrum liberum mansit. Frons cum signo Dei pura, diaboli coronam ferre non potuit, coronae se Domini reservavit. Quam vos laete sinu [i 1Kb] suo excipit [j 1Kb] mater Ecclesia de praelio revertentes! quam beata, quam gaudens portas suas aperit, ut adunatis agminibus intretis, de hoste prostrato trophaea referentes! Cum triumphantibus viris et feminae veniunt, quae cum saeculo dimicantes [k 1Kb] , [Col. 0466C] sexum quoque vicerunt. Veniunt et geminata militiae suae gloria virgines, et pueri annos suos virtutibus transeuntes. Necnon et caetera stantium multitudo [Col. 0467A] vestram gloriam sequitur, proximis et pene conjunctis laudis insignibus vestigia vestra comitatur. Eadem et in illis sinceritas cordis, eadem fidei tenacis integritas. Inconcussis praeceptorum coelestium radicibus 182 nixos et evangelicis traditionibus roboratos, non praescripta exilia, non destinata tormenta, non rei familiaris damna, non corporis supplicia terruerunt. Explorandae fidei praefiniebantur dies. Sed qui saeculo renuntiasse se meminit, nullum saeculi diem novit; nec tempora terrena jam computat qui aeternitatem de Deo sperat.

[1Kb] III. Nemo [a 1Kb] , fratres dilectissimi, nemo hanc gloriam mutilet, nemo incorruptam stantium firmitatem maligna obtrectatione debilitet. Cum dies negantibus [b 1Kb] praestitutus excessit, quisquis professus intra diem [Col. 0467B] non est, Christianum se esse confessus est [c 1Kb] . Primus est victoriae titulus, gentilium manibus apprehensum Dominum confiteri: secundus ad gloriam gradus [d 1Kb] est cauta secessione subtractum Domino reservari [e 1Kb] . Illa publica, haec privata confessio est. Ille judicem saeculi vincit, hic contentus Deo suo judice conscientiam puram cordis integritate custodit. Illic, fortitudo promptior, hic sollicitudo securior. Ille appropinquante hora sua, jam maturus inventus est; hic fortasse dilatus est qui, patrimonio derelicto, idcirco secessit quia non erat negaturus: confiteretur utique si fuisset et ipse detentus.

[1Kb] IV. Has martyrum coelestes coronas, has confessorum glorias spiritales, has stantium fratrum maximas eximiasque virtutes moestitia una contristat, [Col. 0467C] quod avulsam nostrorum viscerum partem violentus [Col. 0468A] inimicus populationis suae strage dejecit. Quid hoc loco faciam, dilectissimi fratres? fluctuans vario mentis aestu, quid aut quomodo dicam? Lacrymis magis quam verbis opus est ad exprimendum [f 1Kb] dolorem quo corporis nostri plaga deflenda est, quo populi aliquando numerosi multiplex lamentanda jactura est. Quis enim sic durus aut ferreus, quis sic fraternae charitatis [g 1Kb] oblitus, qui inter suorum multiformes ruinas et lugubres ac multo squalore deformes reliquias constitutus siccos oculos tenere praevaleat, nec, erumpente statim fletu, prius gemitus suos lacrymis quam voce depromat? Doleo, fratres, doleo vobiscum, nec mihi ad leniendos dolores meos integritas propria et sanitas privata blanditur, quando plus pastor in gregis sui vulnere vulneretur. Cum singulis pectus [Col. 0468B] meum copulo, moeroris et funeris pondera luctuosa participo. Cum plangentibus plango, cum deflentibus defleo, cum jacentibus jacere me credo. Jaculis illis grassantis [h 1Kb] inimici mea simul membra percussa sunt, saevientes gladii per mea viscera transierunt. Immunis et liber a persecutionis incursu fuisse non potest animus. In prostratis fratribus et me prostravit affectus.

[3Kb] V. Habenda tamen est, fratres dilectissimi, ratio veritatis, nec sic mentem debet et sensum persecutionis infestae tenebrosa [i 1Kb] caligo caecasse, ut nihil remanserit lucis et luminis unde divina praecepta perspici possint. Si cladis causa cognoscitur, et medela vulneris invenitur. Dominus probari familiam suam voluit; et quia traditam nobis divinitus disciplinam [Col. 0468C] pax longa corruperat, jacentem fidem et pene [j 1Kb] , ut [Col. 0469A] ita dixerim, dormientem censura coelestis erexit; cumque nos peccatis nostris amplius mereremur, clementissimus Dominus sic cuncta moderatus est, ut hoc omne quod gestum est exploratio potius quam persecutio videretur.

[8Kb] VI. Studebant augendo patrimonio singuli, et, obliti quid credentes aut sub Apostolis ante fecissent aut semper facere deberent, insatiabili cupiditatis ardore ampliandis facultatibus incubabant. Non in sacerdotibus [a 1Kb] religio devota, non in ministris [b 1Kb] fides integra, non in operibus misericordia, non in moribus disciplina. Corrupta barba in viris, in feminis forma fucata, adulterati post Dei 183 manus oculi, capilli mendacio [Col. 0470A] colorati. Ad decipienda corda simplicium callidae fraudes, circumveniendis fratribus subdolae voluntates. Jungere cum infidelibus vinculum matrimonii, prostituere gentilibus [c 1Kb] membra Christi. Non jurare tantum temere, sed adhuc etiam pejerare: praepositos superbo tumore contemnere; venenato sibi ore maledicere, odiis pertinacibus invicem dissidere. Episcopi plurimi, quos et hortamento esse oportet caeteris et exemplo, divina procuratione contempta, procuratores rerum saecularium fieri, derelicta cathedra, plebe deserta, per alienas provincias oberrantes, negotiationis quaestuosae nundinas [d 1Kb] aucupari, esurientibus in Ecclesia fratribus, habere argentum largiter [Col. 0471A] velle, fundos insidiosis fraudibus rapere, usuris multiplicantibus foenus augere. Quid non perpeti tales pro peccatis ejusmodi mereremur, cum jam pridem praemonuerit ac dixerit censura [a 1Kb] divina: Si dereliquerint [b 1Kb] legem meam et in judiciis meis non ambulaverint, si justificationes meas profanaverint et praecepta mea non observaverint, visitabo in virga facinora eorum et in flagellis delicta eorum [c 1Kb] (Psal. LXXXVIII, 31-33).

VII. Praenuntiata sunt ista nobis et ante praedicta. Sed nos, datae legis et observationis immemores, id egimus per nostra peccata, ut, dum Domini mandata contemnimus, ad correctionem [d 1Kb] delicti et probationem fidei remediis severioribus veniremus. Nec saltem sero conversi ad Domini timorem sumus, ut hanc correptionem nostram probationemque divinam patienter [Col. 0471B] et fortiter subiremus [e 1Kb] . Ad prima statim verba minantis inimici maximus fratrum numerus fidem suam prodidit; nec prostratus est persecutionis impetu, sed voluntario lapsu se ipse prostravit. Quid oro inauditum, quid novum venerat, ut, velut incognitis [f 1Kb] atque inopinatis rebus exortis, Christi sacramentum temeritate praecipiti solveretur? Nonne haec et Prophetae ante et Apostoli postmodum nuntiaverunt? nonne justorum pressuras et gentilium semper injurias pleni sancto Spiritu praedicaverunt? nonne fidem nostram semper armans et Dei servos coelesti voce corroborans dicit Scriptura divina: Dominum Deum tuum adorabis, et illi soli servies (Deut. VI, 13; Matth. [Col. 0472A] IV, 10). Nonne, iram divinae indignationis ostendens et poenae metum praemonens, denuo dicit: Adoraverunt eos [g 1Kb] quos fecerunt digiti eorum; et curvatus est homo et humilitatus est vir, et non laxabo illis (Isa. II, 8). Et iterum Deus loquitur dicens: Sacrificans diis eradicabitur, nisi Domino soli (Exod. XXII, 19). In Evangelio quoque postmodum Dominus, in verbis doctor et consummator [h 1Kb] in factis, docens quid fieret, et faciens quodcumque docuisset, quicquid nunc geritur et geretur nonne ante praemonuit? Nonne et negantibus [i 1Kb] aeterna supplicia et salutaria confitentibus praemia ante constituit?

[2Kb] VIII. Exciderunt quibusdam, proh nefas! omnia et de memoria recesserunt. Non expectaverunt saltem ut ascenderent apprehensi, ut interrogati negarent [j 1Kb] . [Col. 0472B] Ante aciem multi victi, sine congressione prostrati; nec hoc sibi reliquerunt, ut sacrificare idolis viderentur inviti. Ultro ad forum currere, ad mortem sponte properare, quasi hoc olim cuperent, quasi amplecterentur occasionem datam quam semper optassent. Quot illic [k 1Kb] a magistratibus vespera urgente dilati sunt? quot, ne eorum differretur interitus, etiam rogaverunt? Quam vim potest talis obtendere, qua crimen suum purget, cum vim magis ipse fecerit ut periret? Nonne, quando ad Capitolium sponte ventum est, quando ultro ad obsequium diri facinoris accessum est, labavit [l 1Kb] gressus, caligavit aspectus, tremuerunt viscera, brachia conciderunt? nonne sensus. [Col. 0473A] 184 obstupuit, lingua haesit, sermo defecit? Stare illic [a 1Kb] potuit Dei servus, et loqui et renuntiare Christo, qui jam diabolo renuntiaverat et saeculo? Nonne ara illa quo moriturus accessit rogus illi fuit? nonne diaboli altare, quod foetore tetro fumare ac redolere conspexerat, velut funus et bustum vitae suae horrere ac fugere debebat [b 1Kb] ? Quid hostiam tecum, miser, quid victimam immolaturus imponis? ipse ad aram hostia, victima ipse venisti; immolasti illic salutem tuam, spem tuam, fidem tuam funestis illis ignibus concremasti.

[1Kb] IX. Ac multis proprius interitus satis non fuit. Hortamentis mutuis in exitium [c 1Kb] populus impulsus est, mors invicem lethali poculo propinata est; ac, ne quid deesset ad criminis cumulum, infantes quoque, parentum manibus vel impositi vel attracti, amiserunt [Col. 0473B] parvuli quod in primo statim nativitatis exordio fuerant consecuti. Nonne illi cum judicii dies venerit dicent: Nos nihil mali [d 1Kb] fecimus, nec, derelicto cibo et poculo Domini, ad profana contagia sponte properavimus. Perdidit nos aliena perfidia, parentes sensimus parricidas. Illi nobis Ecclesiam matrem, illi patrem Deum negaverunt; ut, dum, parvi et improvidi et tanti facinoris ignari, per alios ad consortium criminum jungimur, aliena fraude caperemur.

X. Nec est, proh dolor! justa aliqua et gravis causa quae tantum facinus excuset. Relinquenda erat patria et patrimonii facienda jactura. Cui enim nascenti atque morienti non relinquenda quandoque patria et patrimonii sui facienda jactura est? [e 1Kb] Christus non relinquatur, salutis ac sedis aeternae jactura timeatur. [Col. 0473C] Clamat ecce per prophetam Spiritus sanctus: Discedite, discedite, exite inde, et immundum nolite tangere. Exite de medio ejus, separamini [f 1Kb] , qui fertis vasa Domini (Isa. LII, 11). Et qui vasa sunt Domini ac templum Dei, ne immundum tangere et feralibus [Col. 0474A] cibis pollui violarique cogantur, non exeunt de medio nec recedunt! Alibi quoque vox auditur e coelo, praemonens quid Dei servos facere conveniat dicens: Exi de ea, populus meus, ne particeps sis delictorum ejus et ne perstringaris plagis ejus (Apoc. XVIII, 4), Qui exit et cedit [g 1Kb] , delicti particeps non fit; plagis vero et ipse perstringitur qui socius criminis invenitur. Et ideo Dominus in persecutione secedere et fugere mandavit, atque, ut id fieret, et docuit et fecit. Nam, cum corona de Dei dignatione descendat, nec possit accipi nisi fuerit hora sumendi, quisquis in Christo manens interim cedit, non fidem negat, sed tempus [h 1Kb] expectat: qui autem cum non secederet cecidit, negaturus remansit.

[1Kb] XI. Dissimulanda, fratres dilectissimi, veritas non [Col. 0474B] est, nec vulneris nostri materia et causa reticenda. Decepit multos patrimonii sui amor caecus, nec ad recedendum parati aut expediti esse potuerunt quos facultates suae velut compedes ligaverunt. Illa fuerunt remanentibus vincula, illae catenae quibus et virtus retardata est, et fides pressa, et mens vincta [i 1Kb] , et anima praeclusa, ut serpenti terram, secundum Dei sententiam, devoranti praeda et cibus fierent qui terrestribus inhaererent. Et idcirco Dominus, bonorum magister et praemonens in futurum [j 1Kb] : Si vis, inquit, perfectus esse, vade, vende omnia tua, et da pauperibus, et habebis thesaurum in coelis; et veni, sequere me. (Matth., XIX, 21). Si hoc divites facerent, per divitias suas [k 1Kb] non perirent; thesaurum in coelo reponentes, hostem nunc et expugnatorem [l 1Kb] domesticum non haberent. Esset in coelo [Col. 0474C] cor et animus et sensus, si thesaurus esset in coelo: nec vinci a saeculo posset qui unde vinceretur [m 1Kb] , in saeculo non haberet. Sequeretur Dominum solutus et liber [n 1Kb] , ut Apostoli et sub Apostolis multi et nonnulli saepe fecerunt, 185 qui, et rebus suis et parentibus [Col. 0475A] derelictis, individuis Christo nexibus adhaeserunt.

[2Kb] XII. Sequi autem Christum quomodo possunt qui patrimonii vinculo detinentur? Aut quomodo coelum petunt, et ad sublimia et alta conscendunt qui, terrenis cupiditatibus degravantur? Possidere se credunt qui potius possidentur, census sui servi, nec ad pecuniam suam domini, sed magis pecuniae mancipati. Hoc tempus, hos homines Apostolus denotat dicens: Qui autem volunt divites fieri, incidunt in tentationem et muscipulam [a 1Kb] et desideria multa inutilia et nocentia [b 1Kb] , quae mergunt hominem in perditionem et in interitum. Radix enim omnium malorum est cupiditas, quam quidam appetentes erraverunt a fide et inseruerunt se doloribus multis (I Tim., VI, 9). Dominus autem quibus nos praemiis ad contemptum rei familiaris invitat? Parva haec et [Col. 0475B] exigua hujus temporis damna quibus mercedibus pensat? Nemo est, inquit, qui relinquat domum aut agrum, aut parentes aut fratres, aut uxorem aut filios, propter regnum Dei, et non recipiat septies tantum in isto tempore, in saeculo autem venturo vitam aeternam (Marc. X, 29). Quibus cognitis et de Domini pollicentis veritate compertis, non tantum timenda non est ejusmodi sed et optanda jactura, ipso denuo Domino [c 1Kb] praedicante et monente: Beati eritis cum persecuti vos fuerint [d 1Kb] , et separaverint vos et expulerint, et maledixerint nomini vestro ut nequam propter Filium hominis. Gaudete in illa die et exultate; ecce enim merces vestra multa est in coelis (Luc. VI, 22).

[Col. 0476A] [3Kb] XIII. Sed tormenta postmodum venerant, et cruciatus graves reluctantibus imminebant. Queri de tormentis potest qui per tormenta superatus est? Potest excusationem doloris obtendere qui victus est in dolore? Potest rogare talis et dicere: »Certare quidem fortiter volui, et, sacramenti mei memor, devotionis ac fidei arma suscepi; sed me in congressione pugnantem cruciamenta varia et supplicia longa vicerunt. Stetit mens stabilis et fides fortis, et cum torquentibus poenis immobilis diu anima luctata est: sed, cum, durissimi judicis recrudescente saevitia, jam fatigatum nunc flagella [e 1Kb] scinderent, nunc contunderent fustes, nunc equuleus extenderet, nunc ungula effoderet, nunc flamma torreret, caro me in colluctatione deseruit, infirmitas viscerum cessit, nec animus sed corpus [Col. 0476B] in dolore defecit.« Potest cito [f 1Kb] proficere ad veniam causa talis. Potest ejusmodi excusatio esse miserabilis. Sic hic [g 1Kb] Casto et Aemilio aliquando Dominus ignovit; sic, in prima congressione devictos, victores in secundo praelio reddidit, ut fortiores ignibus fierent qui ignibus ante cessissent, et unde superati essent, inde superarent. Deprecabantur illi non lacrymarum miseratione sed vulnerum, nec sola lamentabili voce, sed laceratione corporis et dolore. Manabat pro fletibus sanguis, et pro lacrymis cruor semiustulatis visceribus defluebat.

[5Kb] XIV. Nunc vero quae vulnera ostendere victi possunt, [Col. 0477A] quas plagas hiantium viscerum, quae tormenta membrorum, ubi non fides congressa cecidit, sed congressionem perfidia praevenit? Nec excusat oppressum necessitas criminis ubi crimen est voluntatis. Nec hoc ideo dico ut fratrum causas onerem, sed ut magis fratres ad precem satisfactionis instigem: nam, cum scriptum sit. Qui vos felices dicunt, in errorem vos mittunt, et semitas pedum vestrorum turbant (Isa. III, 12), qui peccantem blandimentis [a 1Kb] adulantibus palpat, peccandi fomitem subministrat; nec comprimit delicta ille, sed nutrit. At qui consiliis fortioribus redarguit simul atque instruit fratrem, promovet ad salutem. Quos diligo, inquit Dominus, redarguo et castigo (Apoc. III, 19). Sic oportet et 186 Dei sacerdotem non obsequiis decipientibus fallere, sed remediis salutaribus [Col. 0477B] providere. Imperitus est medicus qui tumentes vulnerum sinus manu parcente contrectat, et in altis recessibus viscerum virus inclusum dum servat exaggerat. Aperiendum vulnus est et secandum, et, putraminibus amputatis, medela fortiore curandum. Vociferetur et clamet licet et conqueratur aeger impatiens [Col. 0478A] per dolorem, gratias aget postmodum cum senserit sanitatem.

[2Kb] XV. Emersit enim, fratres dilectissimi, novum [b 1Kb] genus cladis; et, quasi parum persecutionis procella saevierit, accessit ad cumulum sub misericordiae titulo malum fallens et blanda pernicies. Contra Evangelii vigorem, contra Domini [c 1Kb] ac Dei legem temeritate quorumdam laxatur incautis communicatio, irrita et falsa pax, periculosa [d 1Kb] dantibus et nihil accipientibus profutura. Non quaerunt sanitatis patientiam, nec veram de satisfactione medicinam. Poenitentia de pectoribus excussa est, gravissimi extremique delicti memoria sublata est. Operiuntur morientium vulnera, et plaga lethalis altis et profundis visceribus infixa, dissimulato dolore, contegitur. A diaboli aris revertentes, [Col. 0478B] ad sanctum Domini sordidis et infectis nidore manibus accedunt. Mortiferos idolorum cibos adhuc pene ructantes, exhalantibus etiam nunc scelus suum faucibus et contagia funesta redolentibus, Domini corpus invadunt, quando occurrat Scriptura divina, et clamet et dicat: Omnis mundus manducabit carnem, [Col. 0479A] et anima quaecumque manducaverit ex carne sacrificii salutaris quod est Domini, et immunditia ipsius super ipsum est, peribit anima illa de populo suo (Levit. VII, 20). Apostolus item testetur et dicat [a 1Kb] : Non potestis calicem Domini bibere et calicem daemoniorum, non potestis mensae Domini communicare et mensae daemoniorum (I Cor. X, 21). Idem contumacibus et pervicacibus comminatur et denuntiat dicens: Quicumque ederit panem aut biberit calicem Domini indigne, reus erit corporis et sanguinis Domini (I Cor. XI, 27).

[2Kb] XVI. Spretis his omnibus atque contemptis, ante expiata delicta, ante exomologesin factam criminis, ante purgatam conscientiam sacrificio et manu sacerdotis, ante offensam placatam indignantis Domini et minantis, vis infertur corpori ejus et sanguini, et plus [Col. 0479B] modo in Dominum manibus atque ore delinquunt, quam cum Dominum negaverunt [b 1Kb] . Pacem putant esse quam quidam verbis fallacibus venditant. Non est pax illa, sed bellum; nec Ecclesiae jungitur qui ab Evangelio separatur. Quid injuriam beneficium vocant? quid impietatem vocabulo pietatis appellant? Quid eis qui flere jugiter et rogare Dominum suum debent, intercepta poenitentiae lamentatione, communicare se simulant? Hoc sunt [c 1Kb] ejusmodi lapsis quod grando frugibus, quod turbidum sidus arboribus, quod armentis pestilens vastitas, quod navigiis saeva tempestas. Solatium aeternae spei [d 1Kb] adimunt, arborem a radice subvertunt, sermone morbido ad lethale contagium serpunt, navem scopulis, ne in portum perveniat, illidunt. Non concedit pacem facilitas ista sed tollit, nec communicationem [Col. 0479C] tribuit, sed impedit ad salutem. Persecutio est haec alia et alia tentatio, per quam subtilis inimicus impugnandis [Col. 0480A] adhuc lapsis [e 1Kb] occulta populatione grassatur, ut lamentatio conquiescat, ut dolor sileat, ut delicti memoria evanescat, ut comprimatur pectorum [f 1Kb] gemitus, statuatur fletus oculorum, nec Dominum, graviter offensum, longa et plena poenitentia deprecetur, cum scriptum sit: Memento unde cecideris, et age poenitentiam (Apoc. II, 5).

[2Kb] XVII. Nemo se fallat, nemo se decipiat. Solus Dominus misereri potest. 187 Veniam peccatis quae in ipsum commissa sunt, solus potest ille largiri qui peccata nostra portavit, qui pro nobis doluit, quem Deus tradidit pro peccatis nostris. Homo Deo esse non potest major; nec remittere aut donare indulgentia sua servus potest, quod in Dominum delicto graviore commissum est, ne adhuc lapso et hoc accedat ad crimen [Col. 0480B] si nesciat esse praedictum: Maledictus homo qui spem habet [g 1Kb] in homine (Hier. XVII, 5). Dominus orandus est, Dominus nostra satisfactione placandus est, qui negantem negare se dixit, qui omne judicium de Patre solus accepit. Credimus quidem posse apud judicem plurimum martyrum merita et opera justorum, sed cum judicii dies venerit, cum, post occasum saeculi hujus et mundi, ante tribunal Christi populus ejus adstiterit.

[3Kb] XVIII. Caeterum, si quis, praepropera festinatione temerarius remissionem peccatorum dare, se cunctis putat posse [h 1Kb] , aut audet Domini praecepta rescindere, non tantum nihil prodest sed et obest lapsis. Provocasse est iram, non servasse sententiam, nec misericordiam prius Dei deprecandam putare, sed contempto [Col. 0480C] Domino de sua facultate praesumere. Sub ara Dei animae occisorum martyrum clamant magna voce [Col. 0481A] dicentes: Quousque, Domine, sanctus et verus, non judicas et vindicas sanguinem nostrum de his qui in terris inhabitant (Apoc. VI, 10)? Et requiescere ac patientiam tenere adhuc jubentur. Et quemquam posse aliquis existimat remittendis passim donandisque peccatis bonum fieri contra judicem velle, aut prius quam vindicetur ipse alios posse defendere? Mandant martyres aliquid fieri; sed si justa, si licita, si non contra ipsum Dominum a Dei sacerdote [a 1Kb] facienda, si obtemperantis facilis et prona consensio, si petentis fuerit religiosa moderatio. Mandant aliquid martyres fieri [b 1Kb] ; sed, si scripta non sint in Domini lege quae mandant, ante est ut sciamus illos de Deo impetrasse quod postulant, tunc facere quod mandant. Neque enim statim videri potest de divina majestate concessum, quod fuerit [Col. 0481B] humana pollicitatione promissum.

[1Kb] XIX. Nam et Moyses pro peccatis populi petiit, nec tamen peccantibus veniam cum petisset accepit: Precor, ait, Domine, deliquit populus hic delictum grande, et fecerunt sibi deos aureos; et nunc, si dimittis eis, delictum dimitte; sin autem, dele me de libro quem scripsisti [c 1Kb] . Et dixit Dominus ad Moysen: Si quis deliquerit [d 1Kb] ante me, deleam eum de libro meo (Exod. XXXII, 31). Ille amicus Dei, ille facie ad faciem locutus saepe cum Domino, quod petiit impetrare non potuit, nec Dei indignantis offensam sua deprecatione placavit. Hieremiam Deus laudat et praedicat dicens: Prius quam te formarem in utero novi te, et prius quam exires de vulva sanctificavi te, et prophetam in gentibus posui te (Hier. I, 5). Et eidem pro [Col. 0481C] peccatis populi deprecanti frequentius et oranti, [Col. 0482A] Noli, ait [e 1Kb] , orare pro populo hoc, et noli postulare pro eis in prece et oratione, quia non exaudiam in tempore in quo invocabunt me, in tempore afflictionis suae (Hier. XI, 14). Quid vero justius Noe, qui cum repleta esset terra peccatis, solus inventus est justus in terris? Quid gloriosius Daniele? quid illo ad facienda martyria in fidei firmitate robustius, in Dei dignatione felicius [f 1Kb] , qui toties et cum confligeret vicit, et cum vinceret supervixit? Quid Job in operibus promptius, in tentationibus fortius, in dolore patientius, in timore submissius, in fide verius? Nec his tamen, si rogarent, concessurum se Deus dixit. Cum propheta Ezechiel pro delicto populi deprecaretur, Terra, inquit, quaecumque peccaverit mihi ut delinquat delictum, extendam manum [Col. 0482B] meam super eam, et obteram stabilimentum 188 panis et immittam in eam famem, et auferam ab ea hominem et pecora. Etsi fuerint tres viri hi in medio ejus, Noe, Daniel et Job, non liberabunt filios neque filias, ipsi soli salvi erunt (Ezech. XIV, 13). Adeo [g 1Kb] non omne quod petitur in praejudicio petentis [h 1Kb] sed in dantis arbitrio est; nec quicquam sibi usurpat et vindicat humana sententia, nisi annuat et censura divina.

[1Kb] XX. In Evangelio Dominus loquitur dicens: Qui confessus me fuerit coram hominibus [i 1Kb] , et ego confitebor eum coram Patre meo qui in coelis est. Qui autem me negaverit, et ego negabo eum (Luc. XII, 8). Si negantem non [j 1Kb] negat, nec confitentem confitetur. Non potest Evangelium in parte consistere et in parte nutare: aut [Col. 0482C] utrumque oportet valeat, aut utrumque vim veritatis [Col. 0483A] amittat: si negantes rei criminis non erunt, nec confitentes praemium virtutis accipient. Porro, si fides quae vicerit coronatur, necesse est ut victa perfidia puniatur. Ita martyres, aut nihil possunt si Evangelium solvi potest, aut si Evangelium non potest solvi [a 1Kb] , contra Evangelium facere non possunt qui de Evangelio martyres fiunt. Nemo, fratres dilectissimi, nemo infamet martyrum dignitatem [b 1Kb] , nemo eorum glorias destruat et coronas. Manet incorruptae fidei robur incolume; nec dicere aliquid aut facere contra Christum potest, cujus et spes et fides et virtus et gloria omnis in Christo est. Ut ab episcopis contra mandatum Dei fiat auctores esse non possunt qui ipsi Dei mandata fecerunt. An quisquam major Deo aut divina bonitate clementior, [Col. 0483B] qui aut infectum velit quod passus est Deus fieri, aut quasi illi minus potestatis ad protegendam Ecclesiam suam fuerit, auxilio nos suo putet posse servari?

XXI. Nisi si haec ignaro Deo gesta sunt, aut non permittente [c 1Kb] illo omnia ista venerunt, cum doceat indociles et admoneat immemores Scriptura divina, quae loquitur dicens: Quis dedit in direptionem Jacob et Israel iis qui praedabantur illum? Nonne Deus, cui peccaverunt? Et noluerunt in viis ejus ambulare neque audire legem ejus: et superduxit super eos iram animationis suae (Isa. XLII, 24). Et alibi testatur ac dicit: Numquid non valet manus Dei ut salvos faciat, aut gravavit aurem ut non exaudiat? Sed peccata vestra inter vos et Deum separant, et propter delicta vestra avertit faciem a vobis ne misereatur [Col. 0483C] (Isa. CIX, 1). Delicta potius nostra reputemus, actus nostros et [d 1Kb] animi secreta revolventes, conscientiae merita ponderemus. Redeat in cor nostrum non ambulasse nos in viis Domini et abjecisse legem Dei, praecepta ejus et monita salutaria numquam servare voluisse.

XXII. Quid de eo boni sentias, quem timorem fuisse apud eum, quam fidem credas quem corrigere nec metus potuit, quem persecutio ipsa non reformavit? Alta et erecta cervix nec quia cecidit inflexa est. Tumens animus et superbus nec quia victus est [Col. 0484A] fractus est. Jacens stantibus et integris vulneratus miratur; et quod non statim Domini corpus inquinatis manibus accipiat, aut ore polluto Domini sanguinem bibat, sacerdotibus sacrilegus irascitur. Atque, o tuam [e 1Kb] nimiam, furiose, dementiam! Irasceris ei qui abs te avertere iram Dei nititur; ei [f 1Kb] minaris qui pro te Domini misericordiam deprecatur, qui vulnus tuum sentit quod ipse non sentis, qui pro te lacrymas fundit, quas forsitan ipse non fundis. Oneras adhuc crimen et cumulas; et cum sis ipse implacabilis [g 1Kb] ad antistites et sacerdotes Dei, putas circa te Dominum posse placari?

[1Kb] XXIII. Accipe potius et admitte quae loquimur. Quid surdae aures salutaria praecepta non audiunt quae monemus? quid caeci oculi poenitentiae iter non vident [Col. 0484B] quod ostendimus? quid perculsa [h 1Kb] et alienata 189 mens remedia vitalia non percipit quae de Scripturis coelestibus et discimus et docemus? Aut si incredulis quibusdam minor fides est futurorum, vel praesentibus terreantur. Ecce eorum qui negaverunt quae supplicia conspicimus, quos eorum tristes exitus flemus? Nec hic esse sine poena possunt, quamvis necdum dies venerit poenae. Plectuntur interim [i 1Kb] quidam, quo caeteri corrigantur. Exempla sunt omnium tormenta paucorum.

[1Kb] XXIV. Unus ex his qui sponte Capitolium negaturus ascendit, postquam Christum negavit obmutuit. Poena inde coepit unde coepit et crimen; ut nec rogare jam posset qui verba ad precum misericordiam non haberet. Alia in balneis constituta (hoc enim crimini [Col. 0484C] ejus et malis deerat [j 1Kb] , ut et ad balneas statim pergeret quae lavacri vitalis gratiam perdidisset), illic ab immundo spiritu immunda correpta, laniavit dentibus linguam qua fuerat vel pasta impie vel locuta. Postquam sceleratus cibus sumptus est, in perniciem suam rabies oris armata est. Ipsa sui carnifex exstitit, nec diu superesse postmodum potuit: doloribus ventris et viscerum cruciata, defecit.

[2Kb] XXV. Praesente ac teste me ipso accipite quid evenerit. Parentes forte fugientes, dum trepidi minus consulunt, sub nutricis alimento parvulam filiam reliquerunt; [Col. 0485A] relictam nutrix detulit ad magistratus. Illi ei, apud idolum quo populus confluebat, quod carnem necdum posset edere per aetatem, panem mero mixtum, quod tamen et ipsum de immolatione pereuntium supererat, tradiderunt. Recepit filiam postmodum mater. Sed facinus puella commissum tam loqui et indicare non potuit, quam nec intelligere prius potuit nec arcere. Ignoratione igitur obreptum est ut sacrificantibus nobis eam secum mater inferret. Sed enim puella mixta cum sanctis, precis nostrae et orationis impatiens, nunc ploratu concuti, nunc mentis aestu coepit fluctuabunda jactari, et velut tortore cogente, quibus poterat indiciis conscientiam facti in simplicibus adhuc annis rudis anima fatebatur. Ubi vero solemnibus adimpletis calicem diaconus offerre praesentibus coepit, et accipientibus caeteris locus ejus [Col. 0485B] advenit, faciem suam parvula instinctu divinae majestatis avertere, os labiis obturantibus premere, calicem recusare. Perstitit tamen diaconus, et reluctanti licet de sacramento calicis infudit. Tunc sequitur singultus et vomitus. In corpore atque ore violato Eucharistia permanere non potuit. Sanctificatus in [Col. 0486A] Domini sanguine potus de pollutis visceribus erupit. Tanta est potestas Domini, tanta majestas! Secreta tenebrarum sub ejus luce detecta sunt, sacerdotem Dei nec occulta crimina fefellerunt.

[5Kb] XXVI. Hoc circa infantem quae ad eloquendum alienum circa se crimen necdum habuit aetatem. At vero ea quae, aetate provecta et in annis adultioribus constituta, sacrificantibus nobis latenter obrepsit, non cibum sed gladium sibi sumens, et velut quaedam venena lethalia intra fauces et pectus admittens, angi et anima exaestuante concludi postmodum coepit. Et pressuram non jam persecutionis sed delicti sui passa, palpitans et tremens concidit. Impunitum diu non fuit nec occultum dissimulatae conscientiae crimen. Quae fefellerat hominem, Deum sensit ultorem. Et [Col. 0486B] cum quaedam arcam suam, in qua Domini sanctum fuit, manibus indignis [a 1Kb] tentasset aperire, igne inde surgente deterrita est ne auderet attingere. Et quidem alius [b 1Kb] , quia et ipse maculatus sacrificio a sacerdote celebrato partem cum caeteris [c 1Kb] ausus est latenter accipere, sanctum Domini edere et contrectare non potuit, cinerem ferre se apertis 190 manibus invenit. [Col. 0487A] Documento unius ostensum est Dominum recedere cum negatur, nec immerentibus ad salutem prodesse quod sumitur, quando gratia salutaris in cinerem sanctitate fugiente mutatur. Quam multi quotidie [a 1Kb] poenitentiam non agentes, nec delicti sui conscientiam confitentes, immundis spiritibus adimplentur, quam multi usque ad insaniam mentis excordes dementiae furore quatiuntur? Nec necesse est ire per exitus singulorum, cum per orbis multiformes ruinas tam delictorum poena sit varia quam delinquentium multitudo numerosa. Unusquisque consideret, non quid alius passus sit, sed quid pati et ipse mereatur. Nec evasisse se credat, si eum interim poena distulerit, cum timere plus debeat quam sibi Dei judicis ira servavit [b 1Kb] .

[Col. 0487B] [1Kb] XXVII. Nec sibi quominus agant poenitentiam blandiantur qui etsi nefandis sacrificiis manus non contaminaverunt, libellis tamen conscientiam polluerunt. Et illa professio denegantis contestatio est christiani quod fuerat [c 1Kb] abnuentis. Fecisse se dixit quidquid alius faciendo commisit. Cumque scriptum sit, Non potestis duobus dominis servire (Matth. VI, 24), servivit saeculari domino qui obtemperavit ejus edicto; magis obaudivit humano imperio quam Deo. Viderit an minore vel dedecore vel crimine apud homines publicaverit quod admisit. Deum tamen judicem fugere et vitare non poterit, cum dicat Spiritus sanctus in Psalmis: Quod est imperfectum meum viderunt oculi tui, et in libro tuo omnes scribentur (Psal. CXXXVIII, 16). Et iterum: Homo videt in facie, [Col. 0488A] Deus autem in corde [d 1Kb] (I Reg. XVI, 7). Ipse quoque Dominus praemoneat et praestruat dicens: Et scient omnes ecclesiae quia ego sum scrutator renis et cordis (Apoc. II, 23). Perspicit ille abdita, et secreta atque occulta considerat. Nec Dei oculos potest aliquis evadere dicentis: Ego Deus approximans, et non Deus de longinquo. Si absconditus fuerit homo in absconditis, ego ergo non videbo eum [e 1Kb] ? Nonne coelum et terram ego impleo (Hier. XXIII, 23)? Videt ille corda et pectora singulorum, et judicaturus est, non tantum de factis, sed et de verbis et de cogitationibus nostris, omnium mentes voluntatesque conceptas in ipsis adhuc clausi pectoris latebris intuetur.

[2Kb] XXVIII. Denique quanto et fide majores et timore meliores sunt qui quamvis nullo sacrificii aut libelli [Col. 0488B] facinore constricti, quoniam tamen de hoc vel cogitaverunt, hoc ipsum apud sacerdotes Dei dolenter et simpliciter confitentes, exomologesin conscientiae faciunt, animi sui pondus exponunt, salutarem medelam parvis licet et modicis vulneribus exquirunt, scientes scriptum esse: Deus non deridetur (Gal. VI, 7). Derideri et circumveniri Deus non potest nec astutia aliqua fallente deludi. Plus immo delinquit qui secundum hominem Deum cogitans evadere se poenam criminis credit, si non palam crimen admisit. Christus in praeceptis suis dicit: Qui confusus me fuerit, confundet eum filius hominis (Marc. VIII, 38). Et Christianum se putat qui Christianus esse aut confunditur [f 1Kb] aut veretur? Quomodo potest esse cum Christo qui ad Christum pertinere aut erubescit aut metuit? [Col. 0489A] Minus plane peccaverit non videndo idola, nec sub oculis circumstantis atque insultantis populi sanctitatem fidei profanando, non polluendo manus suas funestis sacrificiis, nec sceleratis cibis ora maculando. Hoc eo proficit ut sit minor culpa, non ut innocens conscientia. Facilius potest ad veniam criminis pervenire. Non est tamen immunis a crimine. Nec cesset in agenda poenitentia atque in Domini misericordia deprecanda, ne quod minus esse in qualitate delicti [a 1Kb] videtur, in neglecta satisfactione cumuletur.

[1Kb] XXIX. Confiteantur singuli, quaeso vos, fratres dilectissimi, 191 delictum suum, dum adhuc qui deliquit in saeculo est, dum admitti confessio ejus potest, dum satisfactio et remissio facta per sacerdotes apud Dominum grata est. Convertamur ad Dominum mente tota; [Col. 0489B] et, poenitentiam criminis veris doloribus exprimentes, Dei misericordiam deprecemur. Illi se anima prosternat [b 1Kb] , illi moestitia satisfaciat [c 1Kb] , illi spes omnis incumbat. Rogare qualiter debeamus dicit ipse: Revertimini, inquit, ad me ex toto corde vestro, simulque et jejunio et fletu et planctu; et scindite corda vestra, et non vestimenta vestra (Joel II, 12). Ad Dominum toto corde redeamus. Iram et offensam ejus jejuniis, fletibus, planctibus, sicut admonet ipse, placemus.

[2Kb] XXX. Lamentari eum putamus ex toto corde, jejuniis, fletibus, planctibus Dominum deprecari, qui ex primo criminis die lavacra quotidie cum feminis celebrat, qui, epulis affluentibus pastus et sagina largiore distentus, cruditates suas postridie ructat, nec cibos et potus suos cum pauperum necessitate communicat? [Col. 0489C] Qui hilaris ac laetus incedit, quomodo mortem suam deflet? Cumque scriptum sit, Non corrumpetis effigiem barbae vestrae (Levit. XIX, 27), barbam vellit et faciem suam comit? Et placere nunc cuiquam studet qui Deo displicet? An illa ingemiscit et plangit cui vacat cultum pretiosae vestis induere nec indumentum [Col. 0490A] Christi quod perdidit cogitare, accipere pretiosa ornamenta et monilia elaborata [d 1Kb] , nec divini et coelestis ornatus damna deflere? Tu, licet indumenta peregrina et vestes sericas induas, nuda es. Auro te licet et margaritis gemmisque condecores, sine Christi decore deformis es. Et quae capillos tuos inficis, vel nunc in doloribus desine; et quae nigri pulveris ductu [e 1Kb] oculorum liniamenta depingis, vel nunc lacrymis oculos tuos ablue. Si quem de tuis charum [f 1Kb] mortalitatis exitu perdidisses, ingemisceres dolenter et fleres, facie inculta, veste mutata, neglecto capillo, vultu nubilo, ore dejecto indicia moeroris ostenderes. Animam tuam, misera [g 1Kb] , perdidisti, spiritaliter mortua supervivere hic tibi et ipsa ambulans funus tuum portare coepisti; et non acriter plangis, non jugiter ingemiscis, [Col. 0490B] non te vel pudore criminis vel continuatione lamentationis abscondis! Ecce pejora adhuc peccandi vulnera, ecce majora delicta, peccasse nec satisfacere, deliquisse nec delicta deflere.

[2Kb] XXXI. Ananias, Azarias, Misahel, illustres ac nobiles pueri, quominus exomologesin Deo facerent nec inter flammas et camini exaestuantis incendia quieverunt. Bene sibi licet conscii et Dominum fidei ac timoris obsequio saepe promeriti, humilitatem tamen tenere et Domino satisfacere nec inter ipsa gloriosa virtutum suarum martyria destiterunt. Loquitur Scriptura divina: Stans, inquit, Azarias precatus est, et aperuit os suum, et exomologesin faciebat Deo simul cum sodalibus suis in medio ignis (Dan. III, 25). Daniel quoque, post fidei atque innocentiae suae multiplicem [Col. 0490C] gratiam, post dignationem Domini circa virtutes ac laudes suas saepe repetitam, jejuniis adhuc promereri Deum nititur, in sacco et in cinere volutatur, exomologesin faciens dolenter et dicens: Dominus Deus magnus et fortis et metuendus, qui servas testamentum tuum et miserationes eis qui te diligunt et conservant [Col. 0491A] imperia tua; peccavimus, facinus admisimus, impii fuimus, transgressi sumus, ac deseruimus praecepta tua et judicia tua; non audivimus verba puerorum tuorum Prophetarum quae locuti sunt in nomine tuo super reges nostros et omnes gentes et super omnem terram. Tibi, Domine, justitia [a 1Kb] , nobis autem confusio (Dan. IX, 4-7).

XXXII. Haec mites, haec simplices, haec innocentes in promeranda Dei majestate 192 fecerunt; et nunc satisfacere et Dominum rogare detrectant qui Dominum negaverunt! Quaeso vos, fratres, acquiescite salubribus remediis, consiliis obedite melioribus; cum lacrymis nostris vestras lacrymas jungite, cum nostro gemitu vestros gemitus copulate. Rogamus vos, ut pro vobis Deum rogare possimus. Preces ipsas ad vos [Col. 0491B] prius vertimus, quibus Deum pro vobis ut misereatur oramus. Agite poenitentiam plenam, dolentis ac lamentantis animi probate moestitiam.

[1Kb] XXXIII. Nec vos quorumdam moveat aut error improvidus aut stupor vanus, qui, cum teneantur in tam gravi crimine, percussi sunt animi caecitate, ut nec intelligant delicta nec plangant. Indignantis Dei major haec plaga est, sicut scriptum est: Et dedit illis Deus spiritum transpunctionis (Isa. XXIX, 10). Et iterum: Dilectum veritatis non receperunt ut salvi fierent; ac propterea mittet illis Deus operationem erroris, ut credant mendacio, ut judicentur omnes qui non crediderunt veritati, sed sibi placent in injustitia (II Thess. II, 10). Injuste sibi placentes et transpunctae mentis alienatione dementes Domini praecepta contemnunt, [Col. 0491C] medelam vulneris negligunt [b 1Kb] , agere poenitentiam nolunt. Ante admissum facinus improvidi, post facinus obstinati, nec prius stabiles, nec postmodum supplices. Quando debuerant stare, jacuerunt; quando jacere et prosternere se Deo debent, stare se opinantur. Pacem sibi ultro nemine dante sumpserunt. Falsa pollicitatione seducti et apostatis ac perfidis juncti, errorem pro veritate suscipiunt. Communicationem [Col. 0492A] non communicantium ratam ducunt; hominibus contra Deum credunt, qui contra homines Deo non crediderunt.

[1Kb] XXXIV. Ejusmodi homines quantum potestis effugite [c 1Kb] , perniciosis contactibus adhaerentes salubri cautione vitate. Sermo eorum sicut cancer serpit, colloquium velut contagium transilit, noxia et venenata persuasio persecutione ipsa pejus interficit. Illic superest poenitentia quae satisfaciat; qui autem poenitentiam criminis tollunt, satisfactionis viam claudunt. Ita fit ut, dum temeritate quorumdam vel promittitur salus falsa vel creditur, spes verae salutis adimatur.

[3Kb] XXXV. Vos vero, fratres dilectissimi, quorum timor in Deum pronus est, et in ruina licet animus [Col. 0492B] constitutus, mali sui memor est, poenitentes ac dolentes peccata vestra perspicite, gravissimum conscientiae crimen agnoscite, ad intelligentiam delicti vestri oculos cordis aperite, nec desperantes misericordiam Domini, nec tamen jam veniam vindicantes. Deus, quantum patris pietate, indulgens [d 1Kb] semper [e 1Kb] et bonus est; tantum judicis majestate metuendus est. Quam magna deliquimus, tam granditer defleamus. Alto vulneri diligens et longa medicina non desit. Poenitentia crimine minor non sit. Putasne tu Dominum cito [f 1Kb] posse placari, quem verbis perfidis abnuisti, cui patrimonium praeponere maluisti, cujus templum sacrilega contagione violasti? putas facile eum misereri [g 1Kb] tui, quem tuum non esse dixisti? Orare oportet impensius et rogare, diem luctu transigere, [Col. 0492C] vigiliis noctes ac fletibus ducere, tempus omne lacrymosis lamentationibus occupare, stratos [h 1Kb] solo adhaerere, in cinere et cilicio et sordibus volutari, post indumentum Christi perditum nullum jam velle vestitum, post diaboli cibum malle jejunium, justis operibus incumbere, quibus peccata purgantur, eleemosynis frequenter insistere, quibus a morte animae liberantur. Quod adversarius auferebat Christus accipiat. [Col. 0493A] Nec teneri jam nec amari patrimonium debet, quo quis et deceptus et victus est. Pro hoste vitanda res, pro latrone fugienda, pro gladio metuenda possidentibus 193 et veneno: ad hoc tantum profuerit quod remansit ut inde crimen et culpa redimatur. Incunctanter et largiter fiat operatio, census omnis in medelam vulneris erogetur, opibus [a 1Kb] et facultatibus nostris qui de nobis [b 1Kb] judicaturus est Domino foeneretur. Sic sub Apostolis fides viguit: sic primus credentium populus Christi mandata servavit. Prompti erant, largi erant [c 1Kb] , distribuendum per Apostolos totum dabant, et non talia delicta redimebant.

[1Kb] XXXVI. Si precem toto corde quis faciat, si veris poenitentiae lamentationibus [d 1Kb] et lacrymis ingemiscat, si ad veniam delicti sui Dominum justis et continuis [Col. 0493B] operibus inflectat, misereri talium potest qui et misericordiam suam protulit dicens: Cum conversus ingemueris, tunc salvaberis, et scies ubi fueris (Isa. XXX, 15). Et iterum: Nolo mortem morientis [e 1Kb] , dicit Dominus, quantum ut revertatur et vivat (Ezech. XXXIII, 11.) Et Johel propheta pietatem Domini, Domino ipso [Col. 0494A] monente, declarat [f 1Kb] : Revertimini, inquit, ad Dominum Deum vestrum, quoniam misericors et pius est et patiens et multae miserationis, et qui sententiam flectat adversus malitias irrogatas (Joel. II, 13). Potest ille indulgentiam dare, sententiam suam potest ille deflectere. Poenitenti, operanti, roganti potest elementer ignoscere, potest in acceptum referre quidquid pro talibus et petierint martyres et fecerint sacerdotes. Vel si quis plus eum suis satisfactionibus moverit, si ejus iram, si indignantis offensam justa deprecatione placaverit, dat ille et arma rursum quibus victus [g 1Kb] armetur, reparat et corroborat vires quibus fides instaurata vegetetur. Repetet certamen suum miles, iterabit aciem, provocabit hostem, et quidem factus ad praelium fortior per dolorem. Qui sic Deo satisfecerit, [Col. 0494B] qui poenitentia facti sui, qui pudore delicti [h 1Kb] , plus et virtutis et fidei de ipso lapsus sui dolore conceperit, exauditus et adjutus a Domino, quam contristaverat, nuper laetam faciet Ecclesiam; nec jam solam Dei veniam merebitur, sed et coronam.





[Col. 0493]
LIBER DE UNITATE ECCLESIAE. [1Kb] (C,S)*





ARGUMENTUM.
[Col. 0493D]

Occasione schismatis Novatiani, ut suos Carthaginienses deterreret, alioqui non multum ab illo abhorrentes, propter Novatum et alios quosdam suae Ecclesiae presbyteros totius tragoediae auctores, librum hunc conscripsit Cyprianus. Atque in primis, postquam, adversus illorum insidias communitos, ad constantiam hortatus est, hereseon [Col. 0494D] causam esse docet quod caput Ecclesiae non quaeritur, primatus Petri contemnitur, et cathedra ac Ecclesia una et Episcopatus unus deseritur. Deinde tum Scripturis tum figuris Veteris et Novi Testamenti unitatem Ecclesiae comprobat. Porro Novatiani ambitionem in invadendo Episcopatu Romano, velut aliud agens, paucis prosecutus, late deducit [Col. 0495A] neque pro eorum paucitate contra Ecclesiam quidquam facere illud Matth. XVIII: »Ubicumque fuerunt duo vel tres collecti in nomine meo, etc.; neque martyrium illis posse prodesse extra Ecclesiam. Post haec docet non mirari eos oportere quod vigerent haereses, jam olim a Christo praedictae (obiter interjectis schismaticorum suppliciis); neque quod confessores quidam Romani schismati consentirent, quippe cum ante obitum nemo beatus sit, et in ipso Apostolorum coetu Judas proditor exstiterit; vitanda item schismaticorum et haereticorum consortia. Ad pacem denique et unanimitatem per Scripturas hortatur.

[3Kb] I. CUM moneat Dominus et dicat: Vos estis sal terrae (Matth. V, 13), cumque esse nos jubeat ad innocentiam [Col. 0495B] simplices, et tamen cum simplicitate prudentes (Ib. X, 16), quid aliud, fratres dilectissimi, quam providere nos convenit, et sollicito corde vigilantes, subdoli hostis insidias intelligere pariter et cavere ne qui Christum sapientiam Dei Patris induimus, minus sapere in tuenda salute videamur? Neque enim persecutio sola metuenda est [a 1Kb] et ea quae subruendis ac dejiciendis Dei servis aperta impugnatione grassantur [b 1Kb] . Facilior cautio est ubi manifesta formido est, et ad certamen animus ante praestruitur quando se adversarius confitetur. Plus metuendus [c 1Kb] est et cavendus inimicus cum latenter obrepit, cum, per pacis imaginem fallens, occultis accessibus serpit; unde et nomen serpentis accepit. Ea est ejus semper astutia, [Col. 0496A] ea est circumveniendi hominis caeca et latebrosa fallacia. Sic ab initio statim mundi fefellit, et, verbis 194 mendacibus blandiens, rudes animas incauta credulitate decepit. Dominum ipsum tentare conatus, quasi obreperet rursus et falleret, latenter accessit. Intellectus tamen est et retusus [d 1Kb] ; et ideo prostratus, quia agnitus atque detectus.

[1Kb] II. Unde nobis exemplum datum est veteris hominis viam fugere, vestigiis Christi viventis [e 1Kb] insistere; ne denuo incauti in mortis laqueum revolvamur, sed, ad periculum providi [f 1Kb] , accepta immortalitate potiamur. Immortalitate autem potiri quomodo possumus, nisi ea quibus mors expugnatur et vincitur, Christi mandata servemus, ipso monente et dicente: Si vis ad vitam venire, serva mandata (Matth. XIX, 17). Et [Col. 0496B] iterum: Si feceritis quae [g 1Kb] mando vobis, jam non dico vos servos, sed amicos (Joan. XV, 14, 15). Hos denique fortes dicit et stabiles, hos super petram robusta mole [h 1Kb] fundatos, hos contra omnes tempestates [i 1Kb] et turbines saeculi immobili et inconcussa firmitate solidatos. Qui audit, inquit, verba mea et facit ea, similabo eum viro sapienti qui aedificavit domum suam supra petram. Descendit pluvia, venerunt [j 1Kb] flumina, flaverunt venti et impegerunt in domum illam, et non cecidit; fundata enim fuit [k 1Kb] super petram (Matth. VII, 24, 25). Verbis igitur ejus insistere, quaecumque et docuit et fecit discere et facere debemus. Caeterum credere se in Christum [l 1Kb] , quomodo dicit qui non facit quod Christus facere praecepit? Aut unde perveniet [Col. 0497A] ad praemium fidei, qui fidem non vult servare mandati? Nutet necesse est et vagetur, et, spiritu erroris abreptus, velut pulvis quem ventus excutit ventiletur; nec ambulando proficiet ad salutem, qui salutaris viae non tenet veritatem.

[2Kb] III. Cavenda sunt autem, fratres dilectissimi [a 1Kb] , non solum quae sunt aperta atque manifesta [b 1Kb] , sed et astutae fraudis subtilitate fallentia. Quid vero astutius, quidve subtilius, quam ut Christi adventu detectus ac prostratus inimicus, postquam lux Gentibus venit et sospitandis hominibus salutare lumen effulsit, ut surdi auditum gratiae spiritalis admitterent, aperirent ad Deum oculos suos caeci, infirmi aeterna sanitate [c 1Kb] revalescerent, claudi ad Ecclesiam currerent, muti claris vocibus et precibus orarent, videns ille [Col. 0497B] idola derelicta et per nimium credentium populum sedes suas ac templa deserta, excogitaverit novam fraudem, ut sub ipso christiani nominis titulo fallat incautos? Haereses invenit et schismata, quibus subverteret fidem, veritatem corrumperet, scinderet unitatem. Quos detinere non potest in viae veteris [Col. 0498A] caecitate, circumscribit et decipit novi itineris errore. Rapit de ipsa Ecclesia homines; et, dum sibi appropinquasse jam lumini atque evasisse saeculi noctem videntur, alias nescientibus tenebras rursus infundit, ut cum Evangelio Christi et cum observatione ejus et lege non stantes, Christianos se vocent, et ambulantes in tenebris habere se lumen existiment, blandiente adversario atque fallente, qui, secundum Apostoli vocem, transfigurat se velut angelum lucis (II Cor. XI, 14), et ministros suos subornat velut ministros justitiae, asserentes noctem pro die, interitum pro salute, desperationem sub obtentu spei, perfidiam sub praetextu fidei, antichristum sub vocabulo Christi; ut, dum verisimilia mentiuntur, veritatem subtilitate frustrentur. Hoc eo fit, fratres dilectissimi, dum ad veritatis [Col. 0498B] originem non reditur, nec caput quaeritur, nec magistri [d 1Kb] coelestis doctrina servatur.

[9Kb] IV. Quae si quis consideret et examinet, tractatu longo atque argumentis opus non est. Probatio est ad fidem facilis compendio veritatis. Loquitur Dominus ad Petrum: Ego tibi dico, inquit, [e 1Kb] quia tu es Petrus, et [Col. 0499A] super hanc [a 1Kb] petram aedificabo Ecclesiam meam, et portae inferorum non vincent eam. Et tibi [b 1Kb] dabo claves 195 regni coelorum: et quae [c 1Kb] ligaveris super terram, erunt ligata et in coelis; et quaecumque solveris super terram, erunt soluta et in coelis (Matth. XVI, 18, 19). Et iterum eidem post resurrectionem suam dicit: Pasce oves meas (Joan. XXI, 15). Super illum unum [d 1Kb] aedificat Ecclesiam suam, et illi pascendas mandat oves suas [e 1Kb] . Et quamvis Apostolis omnibus post resurrectionem suam [f 1Kb] parem potestatem tribuat [g 1Kb] et dicat, Sicut misit me Pater, et ego mitto vos: accipite Spiritum sanctum; si cujus [h 1Kb] remiseritis peccata, remittentur illi, si cujus tenueritis, tenebuntur [i 1Kb] (Joan. XX, 21-23), tamen, ut unitatem [j 1Kb] manifestaret, unam cathedram constituit [k 1Kb] , unitatis ejusdem originem [l 1Kb] ab uno incipientem [Col. 0500A] [m 1Kb] sua auctoritate [n 1Kb] disposuit. Hoc erant utique et caeteri Apostoli quod fuit Petrus [o 1Kb] , pari consortio praediti et honoris et potestatis, sed exordium ab unitate proficiscitur [p 1Kb] , et primatus Petro datur [q 1Kb] , ut una Christi Ecclesia et cathedra una monstretur [r 1Kb] . Et pastores sunt omnes, et grex unus ostenditur, qui ab Apostolis omnibus unanimi consensione pascatur, ut Ecclesia Christi una monstretur. Quam unam Ecclesiam etiam in Cantico canticorum Spiritus sanctus ex persona Domini designat et dicit: Una est columba mea, perfecta mea, una est matri suae, electa genitrici suae (Cant. VI, 9). Hanc Ecclesiae unitiatem [s 1Kb] qui non tenet, tenere se fidem credit? Qui Ecclesiae renititur et resistit, qui cathedram Petri, super quem fundata est Ecclesia, deserit [t 1Kb] , in Ecclesia se [Col. 0501A] esse confidit? quando et beatus apostolus Paulus hoc idem doceat et sacramentum unitatis ostendat dicens: Unum corpus et unus spiritus, una spes vocationis vestrae, unus Dominus, una fides, unum Baptisma, unus Deus (Ephes. IV, 4-6).

[2Kb] V. Quam unitatem firmiter tenere et vindicare debemus, maxime episcopi, qui in Ecclesia praesidemus, ut episcopatum quoque ipsum unum atque indivisum probemus. Nemo fraternitatem mendacio fallat, nemo fidei veritatem perfida praevaricatione corrumpat. Episcopatus unus est, cujus a singulis in solidum pars tenetur. Ecclesia quoque una est, quae in multitudinem latius incremento foecunditatis extenditur. Quomodo solis multi radii, sed lumen unum; et rami arboris multi, sed robur unum tenaci [Col. 0501B] radice fundatum [a 1Kb] ; et cum de fonte uno rivi plurimi [Col. 0502A] defluunt, numerositas licet diffusa videatur exundantis copiae largitate, unitas tamen servatur in origine. Avelle radium solis a corpore, divisionem lucis [b 1Kb] unitas non capit: ab arbore frange ramum, fractus germinare non poterit: a fronte praecide rivum, praecisus arescit. Sic et Ecclesia Domini luce perfusa per orbem totum radios suos porrigit; unum tamen lumen est, quod ubique diffunditur, nec unitas corporis separatur. Ramos suos in universam terram copia ubertatis extendit, profluentes largiter rivos latius expandit [c 1Kb] ; unum tamen caput est et origo una, et una mater foecunditatis successibus copiosa. Illius foetu nascimur, illius lacte nutrimur, spiritu ejus animamur.

[7Kb] VI. Adulterari non potest sponsa Christi, incorrupta [Col. 0502B] est et pudica. Unam domum novit, unius cubiculi [Col. 0503A] sanctitatem casto pudore custodit. Haec nos Deo servat, haec filios regno quos generavit assignat. Quisquis ab Ecclesia segregatus, adulterae jungitur, a promissis Ecclesiae separatur: nec perveniet ad Christi praemia, qui relinquit Ecclesiam Christi. Alienus est, profanus est, hostis est. Habere jam non potest Deum patrem, qui Ecclesiam non habet matrem. Si potuit evadere quisquam qui extra arcam Noe fuit, et qui extra Ecclesiam foris [a 1Kb] fuerit evadit. Monet Dominus et dicit: Qui non est mecum, adversus me est; et qui non mecum colligit, spargit (Matth. XII, 30). Qui pacem Christi et concordiam rumpit, adversus Christum facit. Qui alibi praeter Ecclesiam colligit Christi Ecclesiam spargit. Dicit Dominus: Ego et [Col. 0504A] Pater unum sumus (Joan. X, 30). Et iterum de Patre et Filio et Spiritu 196 sancto scriptum est: Et hi tres unum sunt (I Joan. V, 7). Et quisquam credit hanc unitatem de divina firmitate venientem, sacramentis coelestibus cohaerentem, scindi in Ecclesia posse et voluntatum collidentium divortio separari? Hanc unitatem qui non tenet, Dei legem non tenet, non tenet Patris et Filii fidem, vitam non tenet et salutem [b 1Kb] .

[3Kb] VII. Hoc unitatis sacramentum, hoc vinculum concordiae inseparabiliter cohaerentis ostenditur quando in Evangelio tunica Domini Jesu Christi non dividitur omnino nec scinditur, sed sortientibus de veste Christi quis Christum [c 1Kb] indueret, integra vestis accipitur, et incorrupta atque indivisa tunica possidetur. Loquitur [Col. 0505A] ac dicit Scriptura divina: De tunica autem, quia de superiore parte non consutilis, sed per totum textilis fuerat, dixerunt ad invicem: Non scindamus illam, sed sortiamur de ea cujus sit (Joan. XIX, 23, 24). Unitatem illa [a 1Kb] portabat de superiore parte venientem, id est de coelo et a Patre venientem, quae ab accipiente ac possidente scindi omnino non poterat, sed totam simul et solidam [b 1Kb] firmitatem inseparabiliter obtinebat. Possidere non potest indumentum Christi qui scindit et dividit Ecclesiam Christi. Contra denique cum, Salomone moriente, regnum ejus et populus scinderetur, Achias propheta Jeroboam regi obvius factus in campo, in duodecim scissuras vestimentum suum discidit dicens: Sume tibi decem scissuras, quia haec dicit Dominus: Ecce scindo regnum de manu Salomonis, et [Col. 0505B] dabo tibi decem sceptra, et duo sceptra erunt ei propter servum meum David et propter Hierusalem civitatem quam elegi ut ponam nomen meum illic (III Reg. XI, 31, 32, 36). Cum duodecim tribus Israel scinderetur, vestimentum suum propheta Achias discidit. At vero, quia Christi populus non potest scindi, tunica ejus per totum textilis et cohaerens divisa a possidentibus non est. Individua, copulata, connexa [c 1Kb] ostendit populi nostri, qui Christum induimus, concordiam cohaerentem. Sacramento vestis et signo [d 1Kb] declaravit Ecclesiae unitatem.

[1Kb] VIII. Quis ergo sic est sceleratus et perfidus, quis sic discordiae furore vesanus, ut aut credat scindi posse aut audeat scindere unitatem Dei, vestem Domini, Ecclesiam Christi? Monet ipse in Evangelio [Col. 0505C] suo et docet dicens: Et erit unus grex et unus pastor (Joan. X, 16). Et esse posse uno in loco aliquis existimat aut multos pastores aut plures greges? Apostolus item Paulus, hanc eamdem nobis insinuans unitatem, obsecrat et hortatur dicens: Obsecro, inquit, vos, fratres, per nomen Domini nostri Jesu Christi, ut id ipsum dicatis omnes, et non sint in vobis schismata. [Col. 0506A] Sitis autem compositi in eodem sensu et in eadem sententia (I Cor. I, 10). Et iterum dicit: Sustinentes invicem in dilectione, satis agentes servare unitatem spiritus in conjunctione pacis [e 1Kb] (Ephes. IV, 2, 3). Stare tu et vivere putas posse de Ecclesia recedentem, sedes sibi alias et diversa domicilia condentem, cum dictum sit ad Rahab, in qua praeformabatur Ecclesia: Patrem tuum et matrem tuam et fratres tuos et totam domum patris tui colliges ad te ipsam in domum tuam, et omnis qui exierit ostium domus tuae foras, reus sibi erit (Josue II, 18, 19). Item sacramentum Paschae nihil aliud in Exodi lege contineat [f 1Kb] quam ut agnus, qui in figura Christi occiditur, in domo una edatur. Loquitur Deus dicens: In domo una comedetur, non ejicietis de domo carnem foras (Exod. XII, 46). Caro [Col. 0506B] Christi et sanctum Domini ejici foras non potest, nec alia ulla [g 1Kb] credentibus praeter unam Ecclesiam domus est. Hanc domum, hoc unanimitatis [h 1Kb] hospitium designat et denuntiat Spiritus sanctus in Psalmis dicens: Deus qui inhabitare facit unanimes in domo (Psal. LXVII, 7). In domo Dei, in Ecclesia Christi, unanimes habitant, concordes et simplices perseverant.

[3Kb] IX. Idcirco et in columba venit Spiritus sanctus: simplex animal et laetum, non felle amarum, non morsibus saevum, non unguium laceratione [i 1Kb] 197 violentum, hospitia humana [j 1Kb] diligere, unius domus consortium nosse; cum generant, simul filios edere, cum commeant, volatibus invicem cohaerere, communi conversatione vitam suam degere, oris osculo concordiam pacis agnoscere, legem circa omnia unanimitatis [Col. 0506C] implere. Haec est in Ecclesia noscenda simplicitas, haec charitas obtinenda, ut columbas dilectio fraternitatis imitetur, ut mansuetudo et lenitas agnis et ovibus aequetur. Quid facit in pectore christiano luporum feritas et canum rabies et venenum lethale serpentum et cruenta saevitia bestiarum? Gratulandum est cum tales de Ecclesia separantur, ne columbas, [Col. 0507A] ne oves Christi saeva sua et venenata contagione praedentur. Cohaerere et conjungi non potest amaritudo cum dulcedine, caligo cum lumine, pluvia cum serenitate, pugna cum pace, cum foecunditate sterilitas, cum fontibus siccitas, cum tranquillitate tempestas. Nemo existimet bonos de Ecclesia posse discedere: triticum non rapit ventus, nec arborem solida radice fundatam procella subvertit; inanes paleae tempestate jactantur, invalidae arbores turbinis incursione evertuntur. Hos execratur et percutit Joannes apostolus dicens: Ex nobis exierunt, sed non fuerunt ex nobis: si enim fuissent ex nobis, mansissent utique nobiscum [a 1Kb] (I Joan. II, 19).

[1Kb] X. Hinc haereses et factae sunt frequenter et fiunt, dum perversa mens non habet pacem, dum perfidia discordans non tenet unitatem [b 1Kb] . Fieri vero haec Dominus [Col. 0507B] permittit et patitur, manente propriae libertatis arbitrio, ut, dum corda nostra et mentes nostras veritatis discrimen examinat, probatorum fides integra manifesta luce clarescat. Per Apostolum praemonet Spiritus sanctus et dicit: Oportet haereses esse, ut probati manifesti sint in vobis (I Cor. XI, 19). Sic probantur fideles, sic perfidi deteguntur. Sic et ante judicii diem hic quoque jam justorum atque injustorum animae dividuntur, et a frumento [c 1Kb] paleae separantur. Hi sunt qui se ultro apud temerarios convenas [d 1Kb] sine divina dispositione praeficiunt, qui, se praepositos sine ulla ordinationis lege constituunt, qui, nemine episcopatum dante, episcopi sibi nomen assumunt; quos designat in Psalmis Spiritus sanctus sedentes in pestilentiae cathedra (Psal. I, 1), pestes et lues fidei, serpentis [Col. 0507C] ore fallentes, et corrumpendae veritatis artifices, venena lethalia linguis pestiferis evomentes; quorum sermo ut cancer serpit (II Tim. II, 17), quorum tractatus pectoribus et cordibus singulorum mortale virus infundit.

XI. Contra ejusmodi clamat Dominus, ab his refraenat et revocat errantem plebem suam, dicens: Nolite [Col. 0508A] audire sermones pseudoprophetarum, quoniam visiones cordis eorum frustrantur eos. Loquuntur, sed non ab ore Domini. Dicunt eis qui abjiciunt verbum Dei: Pax erit vobis et omnibus ambulantibus in voluntatibus suis. Omnis qui ambulat in errore cordis sui, non venient super eum mala. Non locutus sum ad eos, et ipsi prophetaverunt. Si stetissent in substantia mea, et audissent verba mea, et si docuissent populum meum, convertissem eos a malis cogitationibus eorum (Hier. XXIII, 16, 17, 21, 22). Hos eosdem denuo Dominus designat et denotat dicens: Me dereliquerunt fontem aquae vivae, et effoderunt sibi lacus detricos, qui non possunt aquam portare (Ibid. II, 13). Quando aliud baptisma praeter unum esse non possit, baptizare se posse opinantur. Vitae fonte deserto, vitalis et salutaris aquae gratiam pollicentur. Non abluuntur illic [e 1Kb] [Col. 0508B] homines, sed potius sordidantur; nec purgantur delicta, sed immo cumulantur. Non Deo nativitas illa, sed diabolo filios generat. Per mendacium nati Veritatis promissa non capiunt: de perfidia procreati fidei gratiam perdunt. Ad pacis praemium 198 venire non possunt, qui pacem Domini discordiae furore ruperunt.

[1Kb] XII. Nec se quidam vana interpretatione decipiant quod dixerit Dominus: Ubicumque fuerint duo aut tres collecti in nomine meo, ego cum eis sum (Matth. XVIII, 19, 20). Corruptores Evangelii atque interpretes falsi extrema ponunt et superiora praetereunt, partis memores, et partem [f 1Kb] subdole comprimentes; ut ipsi ab Ecclesia scissi sunt, ita capituli unius sententiam scindunt: Dominus enim, cum discipulis suis unanimitatem suaderet et pacem: Dico, inquit, vobis [Col. 0508C] quoniam, si duobus ex vobis convenerit in terra, de omni re quacumque petieritis, continget vobis a Patre meo qui in coelis est. Ubicumque enim fuerint duo aut tres collecti in nomine meo, ego cum eis sum (Ibid.), ostendens non multitudini, sed unanimitati deprecantium plurimum tribui. Si duobus, inquit, ex vobis convenerit in terra; unanimitatem prius posuit, concordiam pacis [Col. 0509A] ante praemisit, ut conveniat nobis fideliter et firmiter docuit. Quomodo autem potest ei cum aliquo convenire cui cum corpore ipsius Ecclesiae et cum universa fraternitate non convenit? quomodo possunt duo aut tres in nomine Christi colligi quos constat a Christo et ab ejus Evangelio separari? Non enim nos ab illis, sed illi a nobis recesserunt. Et cum haereses et schismata postmodum nata sint, dum conventicula sibi diversa constituunt, veritatis caput atque originem reliquerunt. Dominus autem de Ecclesia sua [a 1Kb] loquitur, et ad hos qui sunt in Ecclesia loquitur, ut si ipsi concordes fuerint, si, secundum quod mandavit et monuit, duo aut tres licet, collecti unanimiter oraverint, duo aut tres licet sint, impetrare possint de Dei majestate quod postulant. Ubicumque [Col. 0509B] fuerint duo aut tres collecti in nomine meo, ego, inquit, cum eis sum, cum simplicibus scilicet atque pacatis [b 1Kb] , cum Deum timentibus et Dei praecepta servantibus. Cum his duobus vel tribus licet esse se dixit, quomodo et cum tribus pueris in camino ignis fuit (Dan. III), et quia in Deum simplices atque inter se unanimes permanebant, flammis ambientibus medios spiritu roris animavit. Quomodo Apostolis duobus in custodia clausis (Act. V), quia simplices, quia unanimes erant, ipse adfuit, ipse, resolutis carceris claustris, ut verbum quod fideliter praedicabant multitudini traderent, ad forum rursus imposuit. Quando ergo in praeceptis suis ponit et dicit: Ubi fuerint duo aut tres collecti in nomine meo, ego [c 1Kb] cum eis sum, non homines ab Ecclesia dividit qui instituit et fecit Ecclesiam, sed [Col. 0509C] exprobrans discordiam perfidis, et fidelibus pacem sua voce commendans, ostendit magis esse secum duobus aut tribus unanimiter orantibus quam cum dissidentibus plurimis, plusque impetrari posse paucorum concordi prece quam discordiosa oratione multorum [d 1Kb] .

[1Kb] XIII. Ideo et cum orandi legem daret, addidit dicens: Et cum steteritis ad orationem, remittite si quid [Col. 0510A] habetis adversus aliquem, ut et Pater vester qui in coelis est remittat vobis peccata (Marc. XI, 25). Et ad sacrificium cum dissensione venientem revocat ab altari, et jubet prius concordare cum fratre, tunc cum pace redeuntem Deo munus offerre (Matth. V, 24), quia nec ad Cain munera respexit Deus (Gen. IV, 5): neque enim pacatum habere Deum poterat, qui cum fratre pacem per zeli discordiam non habebat. Quam sibi igitur pacem promittunt inimici fratrum, quae sacrificia celebrare se credunt aemuli sacerdotum? An secum esse Christum cum collecti fuerint opinantur, qui extra Christi Ecclesiam colliguntur?

[2Kb] XIV. Tales etiamsi occisi in confessione nominis fuerint, macula ista nec sanguine abluitur: inexpiabilis et gravis culpa discordiae nec passione purgatur. [Col. 0510B] Esse martyr 199 non potest qui in Ecclesia non est: ad regnum pervenire non poterit qui eam quae regnatura est derelinquit. Pacem nobis Christus dedit, concordes atque unanimes esse praecepit, dilectionis et charitatis foedera incorrupta atque inviolata servari mandavit. Exhibere se non potest martyrem qui fraternam non tenuit charitatem. Docet hoc et contestatur Paulus apostolus dicens: Et si habuero fidem ita ut montes transferam, charitatem autem non habeam, nihil sum. Et si in cibos pauperum distribuero omnia mea, et si tradidero corpus meum ut ardeam, charitatem autem non habeam, nihil proficio. Charitas magnanima est, charitas benigna est, charitas non aemulatur, non agit perperam, non inflatur, non irritatur, non cogitat malum [e 1Kb] , omnia diligit, omnia credit, omnia sperat, omnia sustinet. [Col. 0510C] Charitas numquam excidit [f 1Kb] (I Cor. XIII, 2, 5, 7, 11). Numquam, inquit, excidit charitas. Haec enim semper in regno erit, haec in aeternum fraternitatis sibi cohaerentis unitate durabit. Ad regnum coelorum non potest pervenire discordia; ad praemia Christi [g 1Kb] , qui dixit, Hoc est mandatum meum, ut diligatis invicem, quemadmodum dilexi vos (Joan. XV, 12), pertinere non [Col. 0511A] poterit qui dilectionem Christi perfida dissensione violavit. Qui charitatem non habet, Deum non habet. Joannis beati apostoli vox est: Deus, inquit, dilectio est; et qui manet in dilectione, in Deo manet [a 1Kb] , et Deus in illo manet (I Joan. IV, 16). Cum Deo manere non possunt qui esse in Ecclesia Dei unanimes noluerunt. Ardeant licet flammis et ignibus traditi vel objecti bestiis animas suas ponant, non erit illa fidei corona, sed poena perfidiae; nec religiosae virtutis exitus gloriosus, sed desperationis interitus. Occidi talis potest, coronari non potest. Sic se christianum esse profitetur quomodo et Christum diabolus saepe mentitur, ipso Domino praemonente et dicente: Multi venient in nomine meo dicentes: Ego sum Christus, et multos fallent (Marc. XIII, 6). Sicut ille Christus non est, quamvis [Col. 0511B] fallat in nomine, ita nec christianus videri potest qui non permanet in Evangelii ejus et fidei veritate.

[1Kb] XV. Nam et prophetare et daemonia excludere [b 1Kb] et virtutes magnas in terris facere sublimis utique et admirabilis res est, non tamen regnum coeleste consequitur quisquis in his omnibus invenitur, nisi recti et justi itineris observatione gradiatur. Denuntiat Dominus et dicit: Multi mihi dicent in illo die: Domine, Domine, nonne in tuo nomine prophetavimus, et in tuo nomine daemonia exclusimus, et in nomine tuo virtutes magnas fecimus? Et tunc dicam illis: Numquam vos cognovi; recedite a me, qui operamini [c 1Kb] iniquitatem (Matth, VII, 22, 23). Justitia opus est ut promereri quis possit Deum judicem: praeceptis ejus et monitis obtemperandum est, ut accipiant merita nostra mercedem. [Col. 0511C] Dominus in Evangelio suo, cum spei et fidei nostrae viam compendio breviante dirigeret: Dominus Deus tuus, inquit, Deus unus est; et: Diliges Dominum Deum tuum de toto corde tuo, et de tota anima tua, et de tota virtute tua. Hoc est primum mandatum; et secundum simile huic: Diliges proximum tuum tamquam te [d 1Kb] . In his duobus praeceptis tota lex pendet et prophetae (Marc. XII, 29-31). Unitatem simul et dilectionem [Col. 0512A] magisterio suo docuit, prophetas omnes et legem praeceptis duobus inclusit. Quam vero unitatem servat, quam dilectionem custodit aut cogitat, qui, discordiae furore vesanus, Ecclesiam scindit, fidem destruit, pacem turbat, charitatem dissipat, sacramentum profanat?

[3Kb] XVI. Malum hoc, fidelissimi fratres, jam pridem coeperat; sed nunc crevit ejusdem mali infesta clades, et exsurgere ac pullulare plus coepit haereticae perversitatis et schismatum venenata pernicies, quia et sic 200 in occasu mundi fieri oportebat, praenuntiante per Apostolum nobis et praemonente Spiritu sancto: In novissimis, inquit, diebus aderunt tempora molesta, et erunt homines sibi placentes, superbi, tumidi, cupidi, blasphemi, parentibus inobedientes, ingrati, impii, sine [Col. 0512B] affectu, sine foedere [e 1Kb] , delatores, incontinentes, immites, bonum non amantes, proditores, procaces, stupore inflati [f 1Kb] , voluptates magis quam Deum diligentes, habentes deformationem religionis, virtutem autem ejus abnegantes. Ex iis sunt qui repunt in domos, et praedantur mulierculas oneratas peccatis, quae ducuntur variis desideriis, semper discentes et numquam ad scientiam veritatis pervenientes. Et quomodo Jamnes et Mambres restiterunt Moysi, sic et hi resistunt Veritati, sed non proficient [g 1Kb] plurimum. Imperitia enim eorum manifesta erit omnibus, sicut et illorum fuit (II Tim. III, 1-9). Adimplentur quaecumque praedicta sunt, et appropinquante jam saeculi fine, hominum pariter ac temporum probatione [h 1Kb] venerunt. Magis ac magis adversario saeviente error fallit, extollit stupor, livor incendit, [Col. 0512C] cupiditas excaecat, depravat impietas, superbia inflat, discordia exasperat, ira praecipitat.

[2Kb] XVII. Non tamen nos moveat aut turbet [i 1Kb] multorum nimia et abrupta perfidia, sed potius fidem nostram, praenuntiante rei veritate, corroboret [j 1Kb] . Ut quidam tales esse coeperunt, quia haec ante praedicta sunt, ita caeteri fratres ab ejusmodi caveant, quia et haec ante praedicta sunt, instruente Domino et dicente: Vos [Col. 0513A] autem cavete, ecce praedixi vobis omnia (Marc. XII, 23). Vitate, quaeso vos, fratres, ejusmodi homines, et a latere atque auribus vestris perniciosa colloquia velut contagium mortis arcete, sicut scriptum est: Sepi aures tuas spinis, et noli audire linguam nequam (Eccli. XXVIII, 28). Et iterum: Corrumpunt ingenia bona confabulationes pessimae (I Cor. XV, 33): Docet Dominus et admonet a talibus recedendum. Caeci sunt, inquit, duces caecorum. Caecus autem caecum ducens, simul in foveam cadunt (Matth. XV, 14). Aversandus est talis atque fugiendus quisquis fuerit ab Ecclesia separatus. Perversus est hujusmodi et peccat, et est a semetipso damnatus (Tit. III, 11). An esse sibi cum Christo videtur qui adversus sacerdotes Christi facit, qui se a cleri ejus et plebis societate [Col. 0513B] secernit? Arma ille contra Ecclesiam portat, contra Dei dispositionem repugnat. Hostis altaris, adversus sacrificium Christi rebellis, pro fide perfidus, pro religione sacrilegus, inobsequens servus, filius impius, frater inimicus, contemptis episcopis et Dei sacerdotibus derelictis, constituere audet aliud altare, precem alteram illicitis vocibus facere, Dominicae hostiae veritatem per falsa sacrificia profanare, nec scire quoniam qui contra ordinationem Dei nititur, ob temeritatis audaciam, divina animadversione punitur.

[1Kb] XVIII. Sic Chore et Dathan et Abiron, qui sibi contra Moysen et Aaron sacerdotem sacrificandi licentiam vindicare conati sunt, poenas pro suis statim conatibus pependerunt (Num. XVI, 27). Terra, compagibus ruptis, in profundum sinum patuit, stantes atque [Col. 0513C] viventes recedentis soli hiatus absorbuit. Nec tantum eos qui auctores fuerant Dei indignantis ira percussit, sed et caeteros ducentos quinquaginta participes ejusdem furoris et comites, qui coagulati cum iisdem simul [Col. 0514A] ad audaciam fuerant, exiens a Domino ignis properata ultione consumpsit, admonens scilicet et ostendens contra Deum fieri quidquid improbi fuerint ad destruendam ordinationem Dei humana voluntate conati. Sic et Ozias rex, cum thuribulum ferens (II Paral. XXVI, 19), et contra legem Dei sacrificium sibi violenter assumens, resistente sibi Azaria sacerdote, obtemperare nollet et cedere, divina indignatione confusus et leprae varietate in fronte maculatus est (IV Reg., V), ea parte 201 corporis notatus offenso Domino ubi signantur qui Dominum promerentur. Et filii Aaron, qui imposuerunt altari ignem alienum, quem non praeceperat Dominus, in conspectu statim Domini vindicatis extincti sunt.

[2Kb] XIX. Quos imitantur scilicet atque sectantur qui, [Col. 0514B] Dei traditione contempta, alienas doctrinas appetunt et magisteria humanae institutionis inducunt; quos increpat Dominus et objurgat in Evangelio suo dicens: Rejicitis mandatum Dei, ut traditionem vestram statuatis (Marc. VII, 9). Pejus hoc crimen est quam quod admisisse lapsi [a 1Kb] videntur; qui tamen in poenitentia criminis constituti Deum plenis satisfactionibus deprecantur. Hic Ecclesia quaeritur et rogatur, illic Ecclesiae repugnatur. Hic potest necessitas fuisse, illic voluntas tenetur in scelere. Hic qui lapsus est sibi tantum nocuit, illic qui haeresim vel schisma facere conatus est multos secum trahendo decepit. Hic animae unius est damnum, illic periculum plurimorum. Certe peccasse se hic et intelligit, et lamentatur et plangit; ille tumens in pectore suo, et in ipsis sibi [Col. 0514C] delictis placens, a matre filios segregat, oves a pastore sollicitat, Dei sacramenta disturbat: et cum lapsus semel peccaverit, ille quotidie peccat. Postremo lapsus, martyrium postmodum consecutus, potest regni [Col. 0515A] [a 1Kb] promissa percipere; ille, si extra Ecclesiam fuerit occisus, ad Ecclesiae non potest praemia pervenire.

[1Kb] XX. Nec quisquam miretur, dilectissimi fratres, etiam de confessoribus quosdam ad ista procedere [b 1Kb] , inde quoque aliquos tam nefanda quam gravia peccare. Neque enim confessio immunem facit ab insidiis diaboli, aut contra tentationes et pericula et incursus atque impetus saeculares adhuc in saeculo positum perpetua securitate defendit. Caeterum numquam in confessoribus fraudes et stupra et adulteria postmodum videremus, quae nunc in quibusdam videntes ingemiscimus et dolemus. Quisquis ille confessor est, Salomone major aut melior aut Deo charior non est: qui tamen quamdiu in viis Domini ambulavit, [Col. 0515B] tamdiu gratiam quam de Domino fuerat consecutus obtinuit; postquam dereliquit Domini viam, perdidit et gratiam Domini. Et ideo scriptum est [c 1Kb] : Tene quod habes, ne alius accipiat coronam tuam (Apoc. III, 11). Quod utique Dominus non minaretur auferri posse coronam justitiae, nisi quia, recedente justitia, recedat necesse est et corona.

[2Kb] XXI. Confessio exordium gloriae est, non meritum jam coronae; nec perficit laudem, sed initiat dignitatem. Cumque scriptum sit, Qui perseveraverit usque in finem, hic salvus erit (Matth. X, 22), quidquid ante finem fuerit gradus est quo ad fastigium salutis ascenditur, non terminus quo jam culminis summa teneatur. Confessor est; sed post confessionem periculum majus est, quia plus adversarius provocatus est: confessor [Col. 0515C] est; hoc magis stare debet cum Domini Evangelio per Evangelium gloriam consecutus a Domino. Ait enim Dominus: Cui multum datur, multum quaeritur ab eo; et cui plus dignitatis adscribitur, plus de illo exigitur servitutis [d 1Kb] (Luc. XII, 48). Nemo per confessoris exemplum pereat, nemo injustitiam, nemo insolentiam, nemo perfidiam de confessoris moribus discat. Confessor est. Sit humilis et quietus, sit in [Col. 0516A] actu suo cum disciplina modestus; ut qui Christi confessor dicitur, Christum quem confitetur imitetur. Nam, cum dicat ille: Qui se extollit humiliabitur, et qui humiliat se exaltabitur (Luc. XVIII, 14), et ipse a Patre exaltatus sit, quia se in terris Sermo et Virtus et Sapientia Dei Patris humiliavit, quomodo potest extollentiam diligere qui et nobis humilitatem sua lege mandavit, et ipse a Patre amplissimum nomen praemio humilitatis accepit? Confessor est Christi, sed si non 202 postea blasphemetur per ipsum majestas et dignitas Christi. Lingua Christum confessa non sit maledica, non sit turbulenta, non conviciis et litibus perstrepens audiatur, non contra fratres et Dei sacerdotes, post verba laudis [e 1Kb] , serpentis venena jaculetur. Caeterum, si culpabilis et detestabilis postmodum [Col. 0516B] fuerit, si confessionem suam mala conversatione prodegerit, si vitam suam turpi foeditate maculaverit, si, Ecclesiam denique, ubi confessor factus est, derelinquens et unitatis concordiam scindens, fidem primam perfidia posteriore mutaverit, blandiri sibi per confessionem non potest, quasi sit electus ad gloriae praemium, quando ex hoc ipso magis creverint merita poenarum.

XXII. Nam et Judam inter Apostolos Dominus elegit, et tamen Dominum Judas postmodum prodidit. Non tamen idcirco Apostolorum fides et firmitas cecidit quia proditor Judas ab eorum societate defecit. Sic et hic non statim confessorum sanctitas et dignitas comminuta est quia quorumdam fides fracta est. Beatus Paulus apostolus in Epistola sua loquitur: [Col. 0516C] Quid enim si exciderunt a fide quidam illorum? numquid infidelitas illorum fidem Dei evacuavit? Absit. Est enim Deus verax, omnis autem homo mendax (Rom. III, 3, 4). Stat confessorum pars major et melior in fidei suae robore et in legis ac disciplinae Dominicae veritate; nec ab Ecclesiae pace discedunt qui se in Ecclesia gratiam consecutos de Dei dignatione meminerunt; atque hoc ipso ampliorem consequuntur fidei [Col. 0517A] suae laudem, quod, ab eorum perfidia segregati qui juncti confessionis consortio fuerunt [a 1Kb] , a contagio criminis recesserunt, vero [b 1Kb] illuminati Evangelii lumine, pura et candida Domini luce radiati, tam sunt in conservanda Christi pace laudabiles, quam fuerunt in diaboli congressione victores.

XXIII. Opto equidem, dilectissimi fratres, et consulo pariter et suadeo ut, si fieri potest, nemo de fratribus pereat et consentientis populi corpus unum gremio suo gaudens mater includat [c 1Kb] . Si tamen quosdam schismatum duces et dissensionis auctores, in caeca et obstinata dementia permanentes, non potuerit ad salutis viam consilium salubre revocare, caeteri tamen vel simplicitate capti, vel errore inducti, vel aliqua fallentis astutiae calliditate decepti, a fallaciae [Col. 0517B] vos laqueis solvite, vagantes gressus ab erroribus liberate, iter rectum viae coelestis agnoscite. Contestantis Apostoli vox est: Praecipimus vobis, inquit, in nomine Domini nostri Jesu Christi ut recedatis ab omnibus fratribus ambulantibus inordinate et non secundum traditionem quam acceperunt a nobis (II Thess. III, 6). Et iterum dicit: Nemo vos decipiat inanibus verbis. Propterea enim venit ira Dei super filios contumaciae [d 1Kb] . Nolite ergo esse participes eorum (Ephes. V, 6, 7). Recedendum est a delinquentibus, vel immo fugiendum, ne, dum quis male ambulantibus jungitur, et per itinera erroris et criminis graditur, a via veri itineris exerrans, pari crimine et ipse teneatur. Deus unus est, et Christus unus, et una Ecclesia ejus, et fides una, et plebs una in solidam corporis unitatem [e 1Kb] [Col. 0517C] concordiae glutino copulata. Scindi unitas non potest, nec corpus unum discidio compaginis separari, divulsis laceratione visceribus, in frustra discerpi. Quidquid a matrice discesserit, seorsum vivere et spirare non poterit, substantiam salutis amittit.

[2Kb] XXIV. Monet nos Spiritus sanctus et dicit: Quis est homo qui vult vitam et amat videre dies optimos? Contine linguam tuam a malo, et labia tua ne loquantur insidiose. Declina a malo et fac bonum, quaere pacem et sequere eam (Psal. XXXIII, 13-15). Pacem quaerere [Col. 0518A] debet et sequi filius pacis, a dissensionis malo continere linguam 203 suam debet qui novit et diligit vinculum charitatis. Inter sua divina mandata [f 1Kb] et magisteria salutaria, passioni jam proximus Dominus addidit dicens: Pacem dimitto vobis, pacem meam do vobis (Joan. XIV, 27). Hanc nobis haereditatem dedit, dona omnia suae pollicitationis et praemia in pacis conservatione promisit. Si cohaeredes Christi sumus, in Christi pace maneamus [g 1Kb] . Si filii Dei sumus, pacifici esse debemus. Beati, inquit, pacifici, quoniam ipsi filii Dei vocabuntur (Matth. V, 9). Pacificos esse oportet Dei filios, corde mites, sermone simplices, affectione concordes, fideliter sibi unanimitatis nexibus cohaerentes.

[1Kb] XXV. Haec unanimitas sub Apostolis olim fuit. Sic novus credentium populus Domini mandata custodiens, [Col. 0518B] charitatem suam tenuit. Probat Scriptura divina quae dicit: Turba autem eorum qui crediderant anima et mente una agebant [h 1Kb] (Act. IV, 32). Et iterum: Et erant perseverantes omnes unanimes [i 1Kb] in oratione cum mulieribus et Maria quae fuerat mater Jesu et fratribus ejus (Act. I, 14.). Et ideo, quia efficacibus precibus orabant, ideo impetrare cum fiducia poterant quodcumque de Domini misericordia postulabant.

[1Kb] XXVI. In nobis vero sic unanimitas diminuta est, ut et largitas operationis infracta est [j 1Kb] . Domos tunc et fundos venumdabant, et thesauros sibi in coelo reponentes, distribuenda in usus indigentium pretia Apostolis offerebant. At nunc de patrimonio nec decimas damus; et cum vendere jubeat Dominus, emimus potius et augemus. Sic in nobis emarcuit vigor [Col. 0518C] fidei, sic credentium robur elanguit. Et idcirco Dominus, tempora nostra respiciens, in Evangelio suo dicit: Filius hominus cum venerit, putas inveniet fidem in terra (Luc. XVIII)? Videmus fieri quod ille praedixit. In Dei timore, in lege justitiae, in dilectione, in opere fides nulla est: nemo futurorum metum cogitat; [k 1Kb] diem Domini et iram Dei et incredulis ventura supplicia et statuta perfidis aeterna tormenta nemo considerat: quod metueret [l 1Kb] conscientia nostra, si crederet; quia non credit omnino, nec metuit. Si [Col. 0519A] autem crederet, et caveret: si caveret, evaderet. Excitemus nos quantum possumus, dilectissimi fratres, et, somno inertiae veteris abrupto, ad observanda et gerenda Domini praecepta vigilemus. Simus tales quales esse nos ipse praecepit dicens: Sint lumbi vestri accincti et lucernae ardentes in manibus vestris; et vos similes hominibus expectantibus dominum suum quando veniat a nuptiis, ut cum venerit et pulsaverit aperiant ei. Beati servi quos adveniens Dominus invenerit vigilantes (Luc. XII, 35-37). Accinctos nos esse oportet, ne, cum expeditionis dies [a 1Kb] venerit, impeditos nos et [Col. 0520A] implicitos apprehendat. Luceat in bonis operibus nostrum lumen et fulgeat, ut ipsum nos ad lucem claritatis aeternae de hac saeculi nocte perducat. Expectemus solliciti semper et cauti adventum Domini repentinum, ut, quando ille pulsaverit, evigilet fides nostra, vigilantiae praemium de Domino receptura. Si haec mandata serventur, si haec monita et praecepta teneantur, opprimi dormientes diabolo fallente non possumus, servi vigiles Christo dominante regnabimus [b 1Kb] .





[Col. 0519]
204 LIBER DE ORATIONE DOMINICA. [2Kb] (C,S)





ARGUMENTUM.

Tres complectitur partes tractatus S. Cypriani de Oratione Dominica, in quo librum Tertulliani de Oratione imitatur. In priore ostendit [Col. 0519C] Orationem Dominicam esse omnium excellentissimam, summe spiritualem et ad impetrandum efficacissimam. In altera vero parte Dominicae Orationis complectitur explicationem, septemque ejus partes praecipuas, Tertulliani vestigiis inhaerens, decurrit. Demum in tertia parte Orationis conditiones expendit, docetque Orationem esse debere, 1o perseverantem et assiduam, exemplo Christi Domini; 2o vigilantem ac toto corde effusam, exemplo sacerdotis qui »ante orationem praefatione praemissa parat fratrum mentes dicendo: Sursum corda, et respondet plebs: Habemus ad Dominum;« 3o bonis operibus et eleemosynis consociatam, Tobiae instar et Cornelii; 4o omnibus diei horis ac praesertim tribus ab Ecclesia Orationi destinatis, tertia nimirum, sexta et nona, mane nec non [Col. 0519D] et vespere esse orandum. EDD.

I. EVANGELICA praecepta, fratres dilectissimi, nihil [Col. 0520B] aliud sunt quam magisteria divina, fundamenta aedificandae spei [c 1Kb] , firmamenta corroborandae fidei, nutrimenta fovendi cordis, gubernacula dirigendi itineris, [Col. 0520C] praesidia obtinendae salutis; quae, dum dociles credentium mentes in terris instruunt, ad coelestia regna perducunt. Multa et per Prophetas servos suos dici Deus voluit et audiri; sed quanto majora [d 1Kb] quae Filius loquitur, quae Dei sermo qui in Prophetis fuit propria voce testatur, non jam mandans ut paretur venienti via, sed ipse veniens, et viam nobis aperiens et ostendens; ut qui, in tenebris mortis errantes, improvidi et caeci prius fuimus, luce gratiae luminati, iter vitae duce et rectore [e 1Kb] Domino teneremus.

[1Kb] II. Qui inter caetera salutaria sua monita et praecepta divina quibus populo suo consulit ad salutem, etiam orandi ipse formam dedit, ipse quid precaremur monuit et instruxit. Qui fecit vivere, docuit et orare, benignitate ea scilicet qua et caetera dare et [Col. 0520D] conferre dignatus est; ut, dum prece et oratione [f 1Kb] quam Filius docuit apud Patrem loquimur, facilius audiamur. [Col. 0521A] Jam praedixerat horam venire quando veri adoratores adorarent Patrem in spiritu et veritate (Joan. IV, 23), et implevit quod ante promisit; ut qui spiritum et veritatem de ejus sanctificatione [a 1Kb] percepimus, de traditione quoque ejus vere et spiritaliter adoremus. Quae enim potest esse magis spiritalis oratio quam quae a Christo nobis data est, a quo nobis et Spiritus sanctus missus est? Quae vera magis apud Patrem precatio quam quae a Filio, qui est Veritas, de ejus ore prolata est? ut aliter orare quam docuit non ignorantia sola sit, sed et culpa, quando ipse posuerit et dixerit: Rejicitis mandatum Dei, ut traditionem vestram statuatis (Marc. VII, 8).

[1Kb] III. Oremus itaque, fratres dilectissimi, sicut magister Deus [b 1Kb] docuit. Amica et familiaris oratio est [Col. 0521B] Deum de suo rogare, ad aures ejus ascendere Christi oratione. Agnoscat Pater Filii sui verba cum precem facimus. Qui habitat intus in pectore, ipse sit et in voce. Et cum ipsum habeamus apud Patrem advocatum pro peccatis nostris (I Joan. II, 1), quando peccatores pro delictis nostris petimus, advocati nostri verba promamus. Nam, cum dicat quia quodcumque petierimus a Patre in nomine ejus dabit nobis, (Joan. XVI, 23), quanto efficacius impetramus quod petimus in Christi nomine, si petamus ipsius oratione?

[1Kb] IV. Sit autem orantibus sermo et precatio cum disciplina, quietem continens et pudorem. Cogitemus nos sub conspectu Dei stare. Placendum est divinis oculis et habitu corporis et modo [c 1Kb] vocis. Nam, ut impudentis est clamoribus strepere, ita contra congruit [Col. 0521C] verecundo modestis precibus orare. Denique magisterio suo Dominus secreto orare nos praecepit, in abditis et semotis locis, in cubiculis ipsis, quod magis convenit fidei; ut sciamus Deum ubique esse praesentem, audire omnes et videre, et majestatis suae plenitudine in 205 abdita quoque et occulta penetrare, sicut scriptum est: Ego Deus approximans, [Col. 0522A] et non Deus de longinquo. Si absconditus fuerit homo in absconditis, ego ergo non videbo eum? Nonne coelum et terram ego impleo [d 1Kb] (Hierem. XXIII, 23, 24)? Et iterum: In omni loco oculi Dei speculantur bonos et malos (Prov. XV, 3). Et quando in unum cum fratribus convenimus, et sacrificia divina cum Dei sacerdote celebramus, verecundiae et disciplinae memores esse debemus, non passim ventilare preces nostras inconditis vocibus, nec petitionem commendandam modeste Deo tumultuosa loquacitate jactare, quia Deus non vocis sed cordis auditor est. Nec admonendus est clamoribus qui cogitationes hominum videt, probante Domino et dicente: Quid cogitatis nequam in cordibus vestris (Luc. V, 22)? Et alio loco: Et scient omnes ecclesiae quia ego sum scrutator renis [Col. 0522B] et cordis (Apoc. II, 23).

[1Kb] V. Quod Anna, in primo Regnorum libro, Ecclesiae typum portans, custodit et servat; quae Dominum non clamosa petitione [e 1Kb] , sed tacite et modeste intra ipsas pectoris latebras precabatur. Loquebatur prece occulta, sed manifesta fide; loquebatur, non voce, sed corde, quia sic Deum sciebat audire: et impetravit efficaciter quod petiit, quia fideliter postulavit. Declarat Scriptura divina quae dicit: Loquebatur in corde suo, et labia ejus movebantur, et vox ejus non audiebatur; et exaudivit eam Deus (I Reg. I, 13). Item legimus in Psalmis: Dicite in cordibus et in stratis vestris, et transpungimini (Psal. IV, 5). Per Hieremiam quoque haec eadem Spiritus sanctus suggerit et docet dicens: In sensu autem tibi debet [f 1Kb] adorari Deus (Baruch, [Col. 0522C] VI, 5).

[2Kb] VI. Adorans autem, fratres dilectissimi, nec illud ignoret quemadmodum in templo cum Pharisaeo Publicanus oraverit, non allevatis in coelum impudenter oculis, nec manibus insolenter erectis, sed pectus suum pulsans, et peccata intus inclusa contestans, divinae misericordiae implorabat auxilium. Et cum [Col. 0523A] sibi Pharisaeus placeret, sanctificari hic magis meruit qui sic rogavit, qui spem salutis non in fiducia [a 1Kb] innocentiae suae posuit, cum innocens nemo sit, sed peccata confessus humiliter oravit, et exaudivit orantem qui humilibus ignoscit. Quae Dominus in Evangelio suo ponit et dicit: Homines duo ascenderunt in templum orare [b 1Kb] , unus pharisaeus et unus [c 1Kb] publicanus. Pharisaeus [d 1Kb] cum stetisset, talia apud se precabatur [e 1Kb] : Deus, gratias tibi ago quia non sum sicut caeteri homines, injusti, raptores, adulteri, quomodo et publicanus iste. Jejuno bis in sabbato, decimas do omnium quaecumque possideo. Publicanus autem de longinquo stabat, et neque oculos volebat ad coelum levare, sed percutiebat pectus suum dicens: Deus, propitius esto mihi peccatori. Dico [f 1Kb] vobis, descendit hic justificatus in domum suam magis quam [Col. 0523B] ille pharisaeus. Quia omnis qui se extollit [g 1Kb] humiliabitur, et qui se humiliat exaltabitur (Luc. XVIII, 10-14).

VII. Quae nos, fratres dilectissimi, de divina lectione discentes, postquam cognovimus qualiter ad orationem accedere debeamus, cognoscamus, docente Domino, et quid oremus. Sic, inquit, orate: PATER NOSTER QUI ES IN COELIS, SANCTIFICETUR NOMEN TUUM, ADVENIAT REGNUM TUUM, FIAT VOLUNTAS TUA [h 1Kb] SICUT IN COELO ET IN TERRA: PANEM NOSTRUM QUOTIDIANUM DA NOBIS HODIE, ET REMITTE [i 1Kb] NOBIS DEBITA NOSTRA SICUT ET NOS REMITTIMUS DEBITORIBUS NOSTRIS; ET NE NOS PATIARIS [j 1Kb] INDUCI IN TENTATIONEM, SED LIBERA NOS A MALO. AMEN (Matth. VI, 9-13).

[2Kb] VIII. Ante omnia, pacis doctor atque unitatis magister singillatim noluit et privatim precem fieri, ut [Col. 0524A] quis cum precatur, non pro se tantum precetur. Non enim dicimus, Pater meus qui es in coelis, nec Panem meum da mihi hodie; nec dimitti sibi tantum unusquisque debitum postulat, aut ut in tentationem non inducatur, atque a malo liberetur, pro se 206 solo rogat. Publica est nobis et communis oratio; et quando oramus, non pro uno sed pro toto populo oramus, quia totus populus unum sumus. Deus pacis et concordiae magister, qui docuit unitatem, sic orare unum pro omnibus voluit quomodo in uno omnes ipse portavit. Hanc orationis legem servaverunt tres pueri in camino ignis inclusi, consonantes in prece, et spiritus consensione concordes. Quod declarat Scripturae divinae fides: et dum docet quomodo oraverint tales [k 1Kb] , dat exemplum quod imitari in precibus debeamus, ut [Col. 0524B] tales esse possimus: Tunc ille tres, inquit, quasi ex uno ore hymnum canebant et benedicebant Dominum (Dan. III, 51). Loquebantur quasi ex uno ore, et nondum illos Christus docuerat orare. Et idcirco orantibus fuit impetrabilis et efficax sermo, quia promerebatur Dominum pacifica et simplex et spiritalis oratio. Sic et Apostolos cum discipulis post ascensum Domini invenimus orasse: Erant, inquit, perseverantes omnes unanimes in oratione cum mulieribus et Maria quae fuerat mater Jesu, et fratribus ejus (Act. I, 14). Perseverabant in oratione unanimes, orationis suae et instantiam simul et concordiam declarantes [l 1Kb] : quia Deus, qui inhabitare facit unanimes in domo [m 1Kb] (Psal. LXVII, 7), non admittit in divinam et aeternam domum nisi eos apud quos est unanimis oratio.

[Col. 0525A] IX. Qualia autem sunt, fratres dilectissimi, orationis Dominicae sacramenta, quam multa, quam magna [a 1Kb] , breviter in sermone collecta, sed in virtute spiritaliter copiosa, ut nihil omnino praetermissum sit quod non in precibus atque orationibus nostris coelestis doctrinae compendio comprehendatur. Sic, ait, crate: PATER NOSTER QUI ES IN COELIS. Homo, novus, renatus, et Deo suo per gratiam ejus restitutus, Pater primo in loco dicit, quia filius esse jam coepit. In sua, inquit, propria venit, et sui eum non receperunt. Quotquot autem eum receperunt, dedit illis potestatem ut filii Dei fierent, his qui credunt in nomine ejus (Joan. I, 11, 12). Qui ergo credidit in nomine ejus, et factus est Dei filius, hinc debet incipere ut et gratias agat et profiteatur se Dei filium, dum nominat patrem sibi esse in [Col. 0525B] coelis Deum; contestetur quoque inter prima statim nativitatis suae verba renuntiasse se terreno et carnali patri, et patrem solum nosse se et habere coepisse qui sit in coelis, sicut scriptum est: Qui dicunt patri et matri: Non novi te, et filios suos non agnoverunt, hi custodierunt praecepta tua et testamentum tuum servaverunt (Deut. XXXIII, 9). Item Dominus in Evangelio suo praecepit ne vocemus nobis patrem in terra, quod sit scilicet nobis unus pater qui est in coelis (Matth. XXIII, 9). Et discipulo qui mentionem defuncti patris fecerat respondit: Sine mortui mortuos suos sepeliant (Matth. VIII, 22). Dixerat enim patrem suum mortuum, cum sit credentium Pater vivus.

[2Kb] X. Nec hoc solum, fratres dilectissimi, animadvertere et intelligere debemus, quod appellemus Patrem [Col. 0525C] qui sit in coelis, sed conjungimus et dicimus, PATER NOSTER, id est eorum qui credunt, eorum qui, per eum sanctificati et gratiae spiritalis nativitate reparati, filii Dei esse coeperunt. Quae vox etiam Judaeos perstringit et percutit, qui Christum, sibi per Prophetas annuntiatum et ad se prius missum, non tantum infideliter spreverunt, sed et crudeliter necaverunt: qui jam non possunt patrem Deum vocare, cum Dominus eos confundat et redarguat dicens: Vos de diabolo patre nati estis, et concupiscentias patris vestri facere [Col. 0526A] vultis. Ille enim homicida fuit ab initio, et in veritate non stetit, quia veritas non est in illo (Joan. VIII, 44). Et per Esaiam prophetam Deus clamat indignans: Filios generavi et exaltavi, ipsi autem me spreverunt. Agnovit bos possessorem suum, et asinus praesepe domini sui; Israel autem 207 me non cognovit, et populus meus me non intellexit. Vae! gens peccatrix, populus plenus peccatis, semen nequam, filii scelesti. Dereliquistis Dominum, et in indignationem misistis illum Sanctum Israel (Isa. I, 2-4). In quorum exprobrationem Christiani quando oramus, PATER NOSTER dicimus, quia noster esse coepit et Judaeorum, qui eum relinquerunt, esse desiit. Nec peccator populus potest esse filius, sed quibus remissa peccatorum datur [b 1Kb] , eis filiorum nomen adscribitur, et eis aeternitas repromittur, Domino ipso [Col. 0526B] dicente: Omnis qui facit peccatum servus est peccati. Servus autem non manet in domo in aeternum, filius autem manet in aeternum (Joan. VIII, 34, 35).

[1Kb] XI. Quanta autem Domini indulgentia, quanta circa nos dignationis ejus et bonitatis ubertas, qui sic nos voluerit orationem celebrare in conspectu Dei ut Deum patrem vocemus, et, ut est Christus Dei filius, sic et nos Dei filios nuncupemus [c 1Kb] ! Quod nomen nemo nostrum in oratione auderet attingere, nisi ipse nobis sic permisisset orare. Meminisse itaque, fratres dilectissimi, et scire debemus quia, quando patrem Deum dicimus, quasi filii Dei agere debemus, ut, quomodo nos nobis placemus de Deo patre, sit sibi placeat et ille de nobis. Conversemur quasi Dei templa, ut Deum in nobis constet habitare: nec sit [Col. 0526C] degener actus noster a spiritu, ut qui coelestes et spiritales esse coepimus, non nisi spiritalia et coelestia cogitemus et agamus, quia et ipse Dominus Deus dixit: Eos qui clarificant me clarificabo, et qui me spernit spernetur (I Reg. II, 30). Beatus quoque Apostolus in Epistola sua posuit: Non estis vestri. Empti enim estis pretio magno [d 1Kb] . Clarificate et portate Deum in corpore vestro (I Cor. VI, 19, 20).

[2Kb] XII. Post hoc dicimus: SANCTICETUR NOMEN TUUM. Non quod optemus Deo ut sanctificetur orationibus [Col. 0527A] nostris, sed quod petamus ab eo ut nomen ejus sanctificetur in nobis. Caeterum a quo Deus sanctificatur, qui ipse sanctificat? Sed quia ipse dixit: Sancti estote, quoniam et ego sanctus sum (Lev. II, 44), id petimus et rogamus, ut, qui in Baptismo sanctificati sumus, in eo quod esse coepimus perseveremus. Et hoc quotidie deprecamur. Opus est enim nobis quotidiana sanctificatione, ut, qui quotidie delinquimus, delicta nostra sanctificatione [a 1Kb] assidua repurgemus. Quae autem sit sanctificatio quae nobis de Dei dignatione confertur Apostolus praedicat dicens: Neque fornicarii, neque idolis servientes, neque adulteri, neque molles, neque masculorum appetitores, neque fures, neque fraudulenti, neque ebriosi, neque maledici, neque raptores regnum Dei consequentur [b 1Kb] . Et haec [Col. 0527B] quidem fuistis; sed abluti estis, sed justificati estis, sed sanctificati estis [c 1Kb] in nomine Domini nostri Jesu Christi et in Spiritu Dei nostri (I Cor. VI, 9-11). Sanctificatos nos dicit in nomine Domini Jesu Christi et in Spiritu Dei nostri. Haec sanctificatio ut in nobis permaneat oramus. Et quia Dominus et judex noster sanato a se et vivificato comminatur jam non delinquere, ne quid ei deterius fiat, hanc continuis orationibus precem facimus, hoc diebus ac noctibus postulamus, ut sanctificatio et vivificatio quae de Dei gratia sumitur ipsius protectione servetur.

[1Kb] XIII. Sequitur in oratione: ADVENIAT REGNUM TUUM. Regnum etiam Dei repraesentari nobis petimus, sicuti et nomen ejus, ut in nobis sanctificetur postulamus. Nam Deus quando non regnat? aut apud eum [Col. 0527C] quando incipit quod et semper fuit et esse non desinit? Nostrum regnum petimus advenire a Deo nobis repromissum, Christi sanguine et passione quaesitum; ut, qui in saeculo ante servivimus, postmodum Christo dominante regnemus, sicut ipse pollicetur et dicit: Venite, benedicti Patris mei, percipite regnum quod vobis paratum est ab 208 origine mundi (Matth. XXV, 34). Potest vero, fratres dilectissimi, [Col. 0528A] et ipse Christus esse regnum Dei, quem venire quotidie cupimus, cujus adventus ut cito nobis repraesentetur optamus. Nam, cum resurrectio ipse nostra [d 1Kb] sit, quia in ipso resurgimus, sic et regnum Dei potest ipse intelligi, quia in illo regnaturi sumus. Bene autem regnum Dei petimus, id est regnum coeleste, quia est et terrestre regnum. Sed qui renuntiavit jam saeculo, major est et honoribus ejus et regno. Et ideo, qui se Deo et Christo dedicat [e 1Kb] , non terrena sed coelestia regna desiderat. Continua autem oratione et prece opus est ne excidamus a regno coelesti, sicut Judaei, quibus hoc prius promissum fuerat, exciderunt, Domino manifestante et probante: Multi, inquit, venient ab Oriente et Occidente, et recumbent cum Abraham et Isaac et Jacob in regno [Col. 0528B] coelorum; filii autem regni expellentur in tenebras exteriores. Illic erit ploratio [f 1Kb] et stridor dentium (Matth. VIII, 11, 12). Ostendit quia ante filii regni Judaei erant, quando et filii Dei esse perseverabant. Postquam cessavit circa illos nomen paternum, cessavit et regnum. Et ideo Christiani, qui in oratione appellare patrem Deum coepimus, nos et [g 1Kb] ut regnum Dei nobis veniat oramus.

[1Kb] XIV. Addimus quoque et dicimus: FIAT VOLUNTAS TUA SICUT IN COELO [h 1Kb] ET IN TERRA; non ut Deus faciat quod vult, sed ut nos facere possimus quod Deus vult. Nam Deo quis obsistit quominus quod velit faciat? Sed quia nobis a diabolo obsistitur quominus per omnia noster animus atque actus Deo obsequatur, oramus et petimus ut fiat in nobis voluntas Dei, quae [Col. 0528C] ut fiat, in nobis opus est Dei voluntate, id est ope ejus et protectione; quia nemo suis viribus fortis est, sed Dei indulgentia et misericordia tutus est. Denique et Dominus, infirmitatem hominis quem portabat ostendens, ait: Pater, si fieri potest, transeat a me calix iste (Matth. XXVI, 39). Et exemplum discipulis suis tribuens ut non voluntatem suam sed Dei faciant, addidit dicens: Verumtamen non quod ego volo, [Col. 0529A] sed quod tu [a 1Kb] (Matth. XXVI, 39). Et alio loco dicit: Non descendi de coelo ut faciam voluntatem meam, sed voluntatem ejus qui misit me (Joan. VI, 32). Quod si filius obaudivit ut faceret patris voluntatem, quanto magis servus obaudire debet ut faciat domini voluntatem? sicut in Epistola sua Joannes quoque ad faciendam Dei voluntatem hortatur et instruit dicens: Nolite diligere mundum neque ea quae in mundo sunt. Si quis dilexerit mundum, non est charitas [b 1Kb] Patris in illo, quia omne quod in mundo est, concupiscentia carnis est, et concupiscentia oculorum, et ambitio saeculi, quae non est a Patre, sed ex concupiscentia mundi [c 1Kb] : et mundus transibit et concupiscentia ejus; qui autem fecerit voluntatem Dei manet in aeternum, quomodo et Deus manet in aeternum (I Joan. II, 15-17). [Col. 0529B] Qui in aeternum manere volumus, Dei, qui aeternus est, voluntatem facere debemus.

[1Kb] XV. Voluntas autem Dei est quam Christus et fecit et docuit. Humilitas in conversatione, stabilita sin fide, verecundia in verbis, in factis justitia, in operibus misericordia, in moribus disciplina, injuriam facere non nosse, et factam posse tolerare, cum fratribus pacem tenere; Deum toto corde diligere, amare in illo quod pater est, timere quod Deus est; Christo nihil omnino praeponere, quia nec nobis quicquam ille praeposuit; charitati ejus inseparabiliter adhaerere, cruci ejus fortiter ac fidenter assistere [d 1Kb] ; quando de ejus nomine et honore certamen est, exhibere in sermone constantiam, qua confitemur, in quaestione fiduciam, qua congredimur, in morte patientiam, [Col. 0529C] qua coronamur. Hoc est cohaeredem Christi esse velle, hoc est praeceptum Dei facere, hoc est voluntatem 209 Patris adimplere.

[1Kb] XVI. Fieri autem petimus voluntatem Dei in coelo et in terra; quod utrumque ad consummationem nostrae incolumitatis [e 1Kb] pertinet et salutis. Nam, cum corpus e terra et spiritum possideamus e coelo, ipsi terra et coelum sumus; et in utroque, id est et corpore et spiritu, ut Dei voluntas fiat oramus. Est enim inter carnem et spiritum colluctatio, et discordantibus advers us se invicem quotidiana congressio, ut non quae [Col. 0530A] volumus ipsa faciamus, dum spiritus coelestia et divina quaerit, caro terrena et saecularia concupiscit. Et ideo petimus impense [f 1Kb] inter duo ista ope et auxilio Dei concordiam fieri, ut dum et in spiritu et in carne voluntas Dei geritur, quae per eum renata est anima servetur. Quod aperte atque manifeste [g 1Kb] apostolus Paulus sua voce declarat: Caro, inquit, concupiscit adversus spiritum, et spiritus adversus carnem. Haec enim invicem adversantur sibi, ut non quae vultis ipsa faciatis. Manifesta autem sunt opera [h 1Kb] carnis, quae sunt adulteria, fornicationes, immunditiae, spurcitiae, idololatria, veneficia, homicidia, inimicitiae, contentiones, aemulationes, animositates, provocationes, simultates, dissensiones, haereses, invidiae, ebrietates, comessationes, et his similia, quae praedico vobis sicut praedixi, quoniam [Col. 0530B] qui talia agunt regnum Dei non possidebunt. Fructus autem spiritus est charitas [i 1Kb] , gaudium, pax, magnanimitas, bonitas, fides, mansuetudo, continentia, castitas (Gal. V, 17-22). Et idcirco quotidianis, immo continuis orationibus hoc precamur, et in coelo et in terra voluntatem circa nos Dei fieri, quia haec est voluntas Dei, ut terrena coelestibus cedant, spiritalia et divina praevaleant.

[2Kb] XVII. Potest et sic intelligi, fratres dilectissimi, ut, quoniam mandat et monet Dominus etiam inimicos diligere et pro iis quoque qui nos persequuntur orare, petamus et pro illis qui adhuc terra sunt [j 1Kb] et necdum coelestes esse coeperunt, ut et circa illos voluntas Dei fiat, quam Christus hominem conservando et redintegrando perfecit. Nam, cum discipuli ab eo non jam [Col. 0530C] terra appellentur, sed sal terrae (Matth. V, 13), et Apostolus primum hominem vocet de terrae limo, secundum vero de coelo, merito et nos, qui esse debemus patri Deo similes, qui solem suum oriri facit super bonos et malos et pluit super justos et injustos. (Matth. V, 45), sic, Christo monente, oramus et petimus ut precem pro omnium salute faciamus; ut, quomodo in coelo id est, in nobis, per fidem nostram voluntas Dei facta est ut essemus e caelo, ita et in terra, hoc est in illis non credentibus [k 1Kb] , fiat voluntas Dei, ut qui adhuc sunt prima nativitate terreni, [Col. 0531A] incipiant esse coelestes ex aqua et spiritu nati.

[6Kb] XVIII. Procedente oratione postulamus et dicimus: PANEM NOSTRUM QUOTIDIANUM DA NOBIS HODIE. Quod potest et spiraliter et simpliciter intelligi, quia et uterque intellectus utilitate divina proficit ad salutem. Nam panis vitae Christus est; et panis hic omnium non est, sed noster est. Et quomodo dicimus Pater noster, quia intelligentium et credentium pater est, sic et panem nostrum vocamus, quia Christus eorum qui corpus ejus contingunt [a 1Kb] panis est. Hunc autem panem dari nobis quotidie postulamus, ne qui in Christo sumus et Eucharistiam quotidie ad cibum salutis accipimus, intercedente aliquo graviore delicto, dum abstenti et non communicantes a coelesti pane prohibemur, a Christi corpore separemur, ipso [Col. 0531B] praedicante et monente [b 1Kb] : Ego sum panis vitae qui de coelo descendi. Si quis ederit de meo pane, vivet in aeternum. Panis [c 1Kb] autem quem ergo dedero caro mea est pro saeculi [d 1Kb] vita (Joan. VI, 51). Quando ergo dicit in [Col. 0532A] aeternum vivere si quis ederit de ejus pane, ut manifestum est eos vivere qui corpus 210 ejus attingunt et Eucharistiam jure communicationis accipiunt, ita contra timendum est et orandum ne, dum quis abstentus separatur a Christi corpore, procul remaneat a salute, comminante ipso et dicente: Nisi ederitis carnem Filii hominis et biberitis sanguinem ejus, non habebitis vitam in vobis (Joan. VI, 53). Et ideo panem nostrum, id est Christum, dari nobis quotidie petimus, ut, qui in Christo manemus et vivimus, a sanctificatione ejus et corpore non recedamus.

[2Kb] XIX. Potest vero et sic intelligi, ut qui saeculo renuntiavimus, et divitias ejus et pompas fide gratiae spiritalis abjecimus, cibum nobis tantum petamus et victum, quando instruat Dominus et dicat: Qui non [Col. 0532B] renuntiat omnibus quae sunt ejus, non potest meus discipulus esse (Luc. XIV, 33). Qui autem Christi coepit esse discipulus, secundum magistri sui vocem renuntians omnibus, diurnum debet cibum petere nec in [Col. 0533A] longum desideria petitionis extendere, ipso iterum Domino praescribente et dicente: Nolite in crastinum cogitare; crastinus enim ipse cogitabit sibi: sufficit [a 1Kb] diei malitia sua (Matth. VI, 54). Merito ergo Christi discipulus victum sibi in diem postulat, qui de crastino cogitare prohibetur; quia et contrarium sibi fit et repugnans ut quaeramus in saeculo diu vivere, qui petimus regnum Dei velociter advenire. Sic et beatus Apostolus monet, formans et corroborans spei nostrae ac fidei firmitatem: Nihil, inquit, intulimus in hunc mundum, verum nec auferre possumus. Habentes itaque exhibitionem et tegumentum, his contenti simus. Qui autem volunt divites fieri, incidunt in tentationem et muscipulam et desideria multa et nocentia, quae mergunt hominem in perditionem et in interitum. Radix enim [Col. 0533B] omnium malorum est cupiditas; quam quidam appetentes, naufragaverunt a fide et inseruerunt se doloribus multis. (I Tim. VI, 7-10).

XX. Docet non tantum contemnendas, sed et periculosas esse divitias, illic esse radicem malorum blandientium [b 1Kb] , caecitatem mentis humanae occulta deceptione fallentium. Unde et divitem stultum saeculares copias cogitantem et se exuberantium fructuum largitate jactantem redarguit Deus dicens: Stulte, hac nocte expostulatur anima tua. Quae ergo parasti cujus erunt (Luc. XII, 20)? Laetabatur stultus in fructibus ipsa nocte moriturus; et cui vita jam deerat, victus abundantiam cogitabat. Contra autem Dominus perfectum et consummatum docet fieri qui, omnibus suis venditis atque in usum pauperum distributis, [Col. 0533C] thesaurum sibi condat in coelo. Eum dicit posse se sequi et gloriam Dominicae passionis imitari qui, expeditus et succinctus, nullis laqueis rei familiaris involvitur, sed solutus ac liber facultates suas ad Deum ante praemissas ipse quoque comitatur (Matth. XIX, 21). Ad quod ut possit unusquisque nostrum parare se, sic discat orare et de orationis lege qualis esse debeat noscere.

[1Kb] XXI. Neque enim deesse quotidianus cibus potest [Col. 0534A] justo, cum scriptum sit: Non occidet Dominus fame animam justam (Prov. X, 93). Et iterum: Junior [c 1Kb] fui, et senui; et non vidi justum derelictum, neque semen ejus quaerens panem (Psal. XXXVI, 25). Item Dominus promittat et dicat: Nolite cogitare dicentes: Quid edemus, aut quid bibemus, aut quid vestiemur? Haec enim nationes quaerunt. Scit autem pater vester quia horum omnium indigetis. Quaerite primum regnum Dei et justitiam ejus, et haec omnia apponentur vobis (Matth. VI, 31). Quaerentibus regnum et justitiam Dei omnia promittit apponi. Nam cum Dei sint omnia, habenti Deum nihil deerit, si Deo ipse non desit. Sic Danieli, in leonum lacu jussu regis incluso, prandium divinitus procuratur, et inter feras esurientes et parcentes [d 1Kb] homo Dei pascitur (Dan. XIV, 30). Sic alitur Helias [Col. 0534B] in fuga; et in solitudine corvis ministrantibus, et 211 volucribus cibum sibi apportantibus, in persecutione nutritur (III Reg. XVII, 6). Atque, o humanae malitiae detestanda crudelitas! ferae parcunt, aves pascunt, et homines insidiantur et saeviunt.

[2Kb] XXII. Post haec, et pro peccatis nostris deprecamur dicentes: ET REMITTE [e 1Kb] NOBIS DEBITA NOSTRA SICUT ET NOS REMITTIMUS DEBITORIBUS NOSTRIS. Post subsidium cibi petitur et venia delicti, ut qui a Deo pascitur in Deo vivat, nec tantum praesenti et temporali vitae sed et aeternae consulatur; ad quam veniri potest, si peccata donentur: quae debita Dominus appellat, sicut in Evangelio suo dicit: Dimisi tibi omne debitum, quia me rogasti (Matth. XVIII, 32). Quam necessarie autem, quam providenter et salutariter admonemur [Col. 0534C] quod peccatores sumus, qui pro peccatis rogare compellimur! ut, dum indulgentia de Deo petitur, conscientiae suae animus recordetur. Ne quis sibi quasi innocens placeat et se extollendo plus pereat, instruitur et docetur peccare se quotidie, dum quotidie pro peccatis jubetur orare. Sic denique et Joannes in Epistola sua monet dicens: Si dixerimus quia peccatum non habemus, nos ipsos decipimus [f 1Kb] , et veritas in nobis non est. Si autem confessi fuerimus peccata [Col. 0535A] nostra, fidelis et justus est Dominus qui nobis peccata dimittat (I Joan. I, 8). In Epistola sua utrumque complexus est, quod et rogare pro peccatis debeamus, et impetremus indulgentiam cum rogamus. Ideo et fidelem dixit Dominum ad dimittenda peccata, fidem pollicitationis suae reservantem; quia qui orare nos pro debitis et peccatis docuit, paternam misericordiam promisit et veniam secuturam.

[1Kb] XXIII. Adjunxit plane et addidit legem, certa nos conditione et sponsione constringens, ut sic nobis dimitti debita postulemus secundum quod et ipsi debitoribus nostris dimittimus, scientes impetrari non posse quod pro peccatis petimus, nisi et ipsi circa debitores nostros paria fecerimus. Idcirco et alio in loco dicit: In qua mensura mensi fueritis, in ea remetietur [Col. 0535B] vobis (Matth. VII, 2). Et qui servus post dimissum sibi a domino omne debitum conservo suo noluit ipse dimittere (Matth. XVIII, 34), in carcerem religatur: quia indulgere conservo suo noluit, quod sibi a Domino indultum fuerat amisit. Quae adhuc fortius Christus in praeceptis suis majore censurae suae vigore proponit: Cum steteritis, inquit, ad orationem, remittite si quid habetis adversus aliquem, ut et Pater vester qui in coelis est remittat peccata vestra vobis. Si autem vos non remiseritis, neque Pater vester qui in coelis est remittet vobis peccata vestra (Marc. XI, 25). Excusatio tibi nulla in die judicii superest, cum secundum tuam sententiam judiceris, et quod feceris hoc et ipse patiaris. Pacificos enim et concordes atque unanimes esse in domo sua Deus praecipit, et [Col. 0535C] quales nos fecit secunda nativitate, tales vult renatos perseverare; ut qui filii Dei esse coepimus, in Dei pace maneamus, et quibus spiritus unus est, unus sit et animus et sensus. Sic nec sacrificium Deus recipit dissidentis, et ab altari revertentem prius [Col. 0536A] fratri reconciliari jubet (Matth. V, 24), ut pacificis precibus et Deus possit esse pacatus. Sacrificium Deo majus est pax nostra et fraterna concordia, et de unitate Patris et Filii et Spiritus sancti plebs adunata.

[3Kb] XXIV. Neque enim in sacrificiis quae Abel et Cain primi obtulerunt munera eorum Deus sed corda intuebatur, ut ille placeret in munere qui placebat in corde (Gen. IX, 5). Abel pacificus et justus, dum Deo sacrificat innocenter, docuit et caeteros, quando ad altare munus offerunt, sic venire cum Dei timore, cum simplici corde, cum lege justitiae, cum concordiae pace. Merito ille dum in sacrificio Dei talis est, ipse postmodum sacrificium Deo factus est, ut martyrium primus ostendens initiaret 212 sanguinis sui gloria Dominicam passionem qui et justitiam Domini habuerat [Col. 0536B] et pacem. Tales denique a Domino coronantur, tales in die judicii cum Domino judicabunt [a 1Kb] . Caeterum discordans et dissidens et pacem cum fratribus non habens, secundum quod beatus Apostolus et Scriptura sancta testatur, nec si pro nomine Christi occisus fuerit, crimen dissensionis fraternae poterit evadere, quia, sicut scriptum est, Qui fratrem suum odit, homicida est, nec ad regnum coelorum pervenit aut cum Deo vivit homicida (I Joan. III, 15), non potest esse cum Christo qui imitator Judae maluit esse quam Christi. Quale delictum est quod nec Baptismo sanguinis potest ablui? quale crimen est quod martyrio non potest expiari?

XXV. Illud quoque necessarie admonet Dominus ut in oratione dicamus: ET NE NOS PATIARIS INDUCI IN [Col. 0536C] TENTATIONEM. Qua in parte ostenditur nihil contra nos adversarium posse, nisi Deus ante permiserit; ut omnis timor noster, et devotio atque observatio ad Deum convertatur, quando in tentationibus nostris nihil malo liceat, nisi potestas inde tribuatur. Probat [Col. 0537A] Scriptura divina quae dicit: Venit Nabuchodonosor rex Babyloniae in Hierusalem, et expugnabat eam, et dedit eam Dominus in manu ejus (IV Reg. XXIV). Datur autem potestas adversus nos malo secundum nostra peccata, sicut scriptum est: Quis dedit in direptionem Jacob et Israel eis qui praedantur illum? nonne Deus cui peccaverunt? et nolebant in viis ejus ambulare neque audire legem ejus, et superduxit super eos iram animationis suae (Isa. XLII, 24). Et iterum, Salomone peccante et a praeceptis atque a viis Domini recedente, positum est: Et excitavit Dominus Satanam ipsi Salomoni (III Reg. XII).

[1Kb] XXVI. Potestas vero dupliciter adversus nos datur, vel ad poenam cum delinquimus, vel ad gloriam cum probamur; sicuti de Job factum videmus, manifestante Deo et dicente: Ecce omnia quaecumque [Col. 0537B] habet in manus tuas do; sed ipsum cave ne tangas (Job, I, 12)? Et Dominus in Evangelio suo loquitur tempore passionis: Nullam haberes adversum me potestatem, nisi datum esset tibi desuper (Joan. XIX, 11). Quando autem rogamus ne in tentationem veniamus, admonemur infirmitatis et imbellicitatis nostrae dum sic rogamus, ne quis se insolenter extollat, ne quis sibi superbe atque arroganter aliquid assumat, ne quis sibi aut confessionis aut passionis gloriam suam ducat, cum Dominus ipse humilitatem docens dixerit: Vigilate et orate, ne veniatis in tentationem. Spiritus quidem promptus est, caro autem infirma (Marc. XIV, 38); ut, dum praecedit humilis et summissa confessio et datur totum Deo, quicquid suppliciter cum timore et honore Dei petitur ipsius pietate praestetur.

[Col. 0537C] [1Kb] XXVII. Post ista omnia in consummatione orationis venit clausula universas petitiones et preces nostras collecta brevitate concludens. In novissimo enim ponimus, SED LIBERA NOS A MALO, comprehendentes adversa cuncta quae contra nos in hoc mundo molitur inimicus; a quibus potest [a 1Kb] esse fida et firma tutela, si nos Deus liberet, si deprecantibus atque implorantibus opem suam praestet [b 1Kb] . Quando autem dicimus, LIBERA NOS A MALO, nihil remanet quod ultra adhuc debeat postulari, quando semel protectionem Dei adversus malum petamus; qua impetrata, contra omnia quae diabolus et mundus operantur securi stamus et tuti. Quis enim ei de saeculo metus est cui in saeculo Deus tutor est?

[Col. 0538A] XXVIII. Quid mirum, fratres dilectissimi, si oratio talis est quam Deus docuit, qui magisterio suo omnem precem nostram salutari sermone breviavit? Hoc jam per Esaiam prophetam fuerat ante praedictum, cum, plenus Spiritu sancto de Dei majestate ac pietate, loqueretur 213: Verbum consummana, inquit, et brevians in justitia, quoniam sermonem breviatum faciet Deus in toto orbe terrae (Isa. X, 22). Nam, cum Dei Sermo, Dominus noster Jesus Christus, omnibus venerit, et, colligens doctos pariter et indoctos, omni sexui atque aetati praecepta salutis ediderit, praeceptorum suorum fecit grande compendium, ut in disciplina coelesti discentium memoria non laboraret, sed quod esset simplici fidei necessarium velociter disceret [c 1Kb] . Sic, cum doceret quid sit vita aeterna, sacramentum [Col. 0538B] vitae magna et divina brevitate complexus est dicens: Haec est autem vita aeterna, ut cognoscant te solum et verum [d 1Kb] Deum, et quem misisti Jesum Christum (Joan. XVII, 8). Item, cum de Lege et Prophetis praecepta prima et majora decerperet, Audi, inquit, Israel, Dominus Deus tuus Deus unus est. Et diliges Dominum Deum tuum de toto corde tuo, et de tota anima tua, et de tota virtute tua (Deut. VI, 4, 5). Hoc est primum mandatum. Et secundum simile est huic: Diliges proximum tibi tamquam te ipsum [e 1Kb] (Marc. XII, 29-31). In his duobus praeceptis tota Lex pendet et Prophetae (Matth. XXII, 40). Et iterum: Quaecumque volueritis ut faciant vobis homines bona, ita et vos facite illis. Haec est enim Lex et Prophetae (Ibid. VII, 12).

XXIX. Nec verbis tantum, sed et factis Dominus [Col. 0538C] orare nos docuit, ipse orans frequenter et deprecans, et quid facere nos oporteret exempli sui contestatione demonstrans, sicut scriptum est: Ipse autem fuit secedens in solitudinem et adorans [f 1Kb] (Luc. V, 16). Et iterum: Exivit in monte orare, et fuit pernoctans in oratione Dei (Luc. VI, 12). Quod si ille orabat qui sine peccato erat, quanto magis peccatores oportet orare? Et si ille per totam noctem jugiter vigilans continuis precibus orabat, quanto nos magis in frequentanda oratione debemus nocte vigilare?

[2Kb] XXX. Orabat autem Dominus et rogabat, non pro se, quid enim pro se innocens precaretur? sed pro delictis nostris, sicut et ipse declarat, cum dicit ad Petrum: Ecce Satanas postulavit [g 1Kb] ut vos vexaret [Col. 0539A] [a 1Kb] quomodo triticum. Ego autem rogavi pro te, ne deficiat fides tua (Luc. XXII, 31, 32). Et postmodum pro omnibus Patrem deprecatur dicens: Non pro his autem rogo solis, sed et pro illis qui credituri sunt per verbum ipsorum in me, ut omnes unum sint, sicut tu Pater, in me et ego in te, ut et ipsi in nobis unum sint (Joan. XVII, 20). Magna Domini propter salutem nostram benignitas pariter et pietas, ut non contentus quod nos sanguine suo redimeret, adhuc pro nobis amplius et rogaret. Rogantis autem desiderium videte quod fuerit, ut, quomodo unum sunt pater et filius, sic et nos in ipsa unitate maneamus. Ut hinc quoque possit intelligi quantum delinquat qui unitatem scindit et pacem, cum pro hoc et rogaverit Dominus, volens scilicet sic plebem suam salvam fieri et in pace vivere [b 1Kb] , cum sciret ad regnum [Col. 0539B] Dei discordiam non venire.

[1Kb] XXXI. Quando autem stamus ad orationem, fratres dilectissimi, vigilare et incumbere ad preces toto corde debemus. Cogitatio omnis carnalis et saecularis abscedat, nec quicquam tunc animus quam id solum cogitet quod precatur. Ideo et sacerdos, ante orationem praefatione praemissa, parat fratrum mentes dicendo: Sursum corda; ut, dum respondet plebs, Habemus ad Dominum, admoneatur nihil aliud se quam Dominum cogitare debere. Claudatur contra adversarium pectus, et soli Deo pateat, nec ad se hostem Dei tempore orationis adire patiatur. Obrepit enim frequenter et penetrat, et subtiliter fallens preces nostras a Deo avocat, ut aliud habeamus in corde, aliud in voce, quando intentione sincera Dominum [Col. 0539C] debeat, non vocis sonus, sed animus et sensus, orare. Quae autem segnitia est alienari et rapi [c 1Kb] ineptis cogitationibus et profanis cum Dominum deprecaris, 214 quasi sit aliud quod magis debeas cogitare quam quod cum Deo loqueris? Quomodo te audiri a Deo postulas, cum te ipse non audias? Vis esse Deum memorem tui cum rogas, quando tu ipse memor tui non sis? Hoc est ab hoste in totum non cavere: hoc est, quando oras Deum, majestatem Dei negligentia orationis offendere: hoc est vigilare oculis et corde dormire, cum debeat Christianus et cum dormit oculis corde vigilare, sicut [Col. 0540A] scriptum est ex persona Ecclesiae loquentis in Cantico Canticorum: Ego dormio [d 1Kb] , et cor meum vigilat (Cant. V, 2). Quapropter sollicite et caute Apostolus admonet dicens: Instate orationi, vigilantes in ea (Coloss. IV, 2), docens scilicet et ostendens eos impetrare quod postulant de Deo posse, quos Deus videat in oratione vigilare.

XXXII. Orantes autem non infructuosis nec nudis precibus ad Deum veniant. Inefficax petitio est cum precatur Deum sterilis oratio. Nam, cum omnis arbor non faciens fructum excidatur et in ignem mittatur (Matth. VII, 19), utique et sermo non habens fructum promereri Deum non potest, quia nulla est operatione foecundus. Et ideo Scripturae divina instruit dicens: Bona est oratio cum jejunio et eleemosyna (Tob. XII, 9). [Col. 0540B] Nam qui in die judicii praemium pro operibus et eleemosynis redditurus est, hodie quoque ad orationem cum operatione [e 1Kb] venienti benignus auditor est. Sic denique Cornelius centurio cum oraret, meruit audiri. Fuit enim faciens multas eleemosynas in plebem et semper orans Deum. Huic circa horam nonam oranti adstitit Angelus testimonium reddens sui operis [f 1Kb] et dicens: Corneli, orationes tuae et eleemosynae tuae ascenderunt ad memoriam coram Deo (Act. X, 4).

[1Kb] XXXIII. Cito orationes ad Deum ascendunt quas ad Deum merita nostri operis imponunt. Sic et Raphael angelus Tobiae oranti semper et semper operanti testis fuit dicens: Opera Dei revelare et confiteri honorificum est. Nam, quando orabas tu et Sarra, ego obtuli memoriam orationis vestrae in conspectu claritatis [Col. 0540C] Dei. Et cum sepelires tu mortuos simpliciter, et quia non es cunctatus exsurgere et derelinquere prandium tuum, sed abisti et condidisti mortuum, missus sum tentare te; et iterum me misit Deus curare te et Sarram nurum tuam. Ego enim sum Raphael, unus ex septem Angelis justis qui assistimus et conversamur ante claritatem Dei (Tob. XII, 11-15.). Per Esaiam quoque Dominus admonet et docet similia contestans: Solve, inquit, omnem nodum injustitiae, resolve suffocationes impotentium commerciorum. Dimitte quassatos in requiem et omnem consignationem injustam dissipa. Frange esurienti panem tuum, et egenos sine tecto induc [Col. 0541A] in domum tuam. Si videris nudum, vesti; et domesticos seminis tui non despicies. Tunc erumpet temporaraneum lumen tuum et vestimenta tua cito orientur, et praeibit ante te justitia, et claritas Dei circumdabit te. Tunc exclamabis, et Deus exaudiet te, et dum adhuc loqueris dicet: Ecce adsum (Isa. LVIII, 6-9). Adesse se repromittit et audire ac protegere se eos dicit qui, injustitiae nodos de corde solventes et eleemosynas circa domesticos Dei, secundum ejus praecepta, facientes, dum audiunt quod Deus praecipit fieri, ipsi quoque a Deo merentur audiri. Beatus apostolus Paulus, in necessitate pressurae adjutus a fratribus, opera bona [a 1Kb] quae fiunt sacrificia Dei dixit esse: Saturatus sum, inquit, recipiens ab Epaphrodito ea quae a vobis missa sunt, odorem suavitatis, sacrificium acceptum et [Col. 0541B] placitum Deo (Phil. IV, 18). Nam, quando quis miseretur pauperis, Deum foenerat; et qui dat minimis, Deo donat, spiritaliter Deo suavitatis odorem sacrificat.

[1Kb] XXXIV. In orationibus vero celebrandis invenimus observasse cum Daniele tres pueros in fide fortes et in captivitate victores, horam tertiam, sextam, 215 nonam, sacramento [b 1Kb] scilicet Trinitatis, quae in novissimis temporibus manifestari habebat. Nam et prima hora in tertiam veniens consummatum numerum trinitatis ostendit: itemque ad sextam quarta procedens declarat alteram trinitatem; et quando a septima nona completur, per ternas horas trinitas perfecta numeratur. Quae horarum spatia jampridem spiritaliter determinantes adoratores Dei statutis et [Col. 0541C] legitimis ad precem temporibus servabant [c 1Kb] . Et manifestata postmodum res est sacramenta olim fuisse quod ante sic justi precabantur. Nam super discipulos hora tertia descendit Spiritus sanctus, qui gratiam Dominicae repromissionis implevit. Item Petrus, hora sexta in tectum superius ascendens, signo pariter et voce Dei monentis instructus est ut omnes ad gratiam salutis admitteret, cum de emundandis gentilibus ante dubitaret. Et Dominus hora sexta crucifixus, ad nonam peccata nostra sanguine suo abluit, et ut redimere et vivificare nos posset, tunc victoriam suam passione perfecit.

[1Kb] XXXV. Sed nobis, fratres dilectissimi, praeter horas antiquitus observatas, orandi nunc et spatia et [Col. 0541D] sacramenta creverunt. Nam et mane orandum est, [Col. 0542A] ut resurrectio Domini matutina oratione celebretur. Quod olim Spiritus sanctus designabat in Psalmis dicens: Rex meus et Deus meus, quoniam ad te orabo [d 1Kb] , Domine, mane exaudies vocem meam, mane assistam [e 1Kb] tibi, et contemplabor te (Psal. V, 2). Et iterum per Prophetam loquitur Dominus: Diluculo vigilabunt ad me dicentes: Eamus et revertamur ad Dominum Deum nostrum (Ose. VI, 1). Recedente item sole ac die cessante necessario rursus orandum est: nam, quia Christus sol verus et dies est verus, sole ac die saeculi recedente, quando oramus et petimus ut super nos Iux denuo veniat, Christi precamur adventum lucis aeternae gratiam praebiturum. Christum autem diem dictum declarat in Psalmis Spiritus sanctus: Lapis, inquit, quem reprobaverunt aedificantes, hic factus [Col. 0542B] est in caput anguli. A Domino factus est iste [f 1Kb] et est admirabilis [g 1Kb] in oculis nostris. Iste est dies quem fecit Dominus, ambulemus et jucundemur in eo (Psal. CXVII, 22, 23). Item, quod sol appellatus sit Malachias [h 1Kb] propheta testatur dicens: Vobis autem qui timetis nomen Domini, orietur sol justitiae, et in alis ejus curatio est (Malach. IV, 2). Quod si in Scripturis sanctis sol verus et dies verus est Christus, hora nulla a Christianis excipitur quominus frequenter ac semper Deus debeat adorari; ut qui in Christo, hoc est in sole et in die vero, sumus, insistamus per totum diem precibus et oremus, et quando mundi lege decurrens vicibus alternis nox revoluta succedit, nullum de nocturnis tenebris esse orantibus damnum potest, quia filiis lucis et in noctibus dies est. Quando enim sine lumine [Col. 0542C] est cui lumen in corde est? aut quando sol ei et dies non est cui sol et dies Christus est?

[1Kb] XXXVI. Qui autem in Christo, hoc est in lumine, semper sumus, nec noctibus ab oratione cessemus. Sic Anna vidua sine intermissione rogans semper et vigilans perseverabat in promerendo Deo, sicut in Evangelio scriptum est: Non recedebat, inquit, de templo, jejuniis et orationibus serviens nocte ac die (Luc. II, 37). Viderint vel gentiles, qui necdum illuminati sunt, vel Judaei, qui, deserto lumine, in tenebris remanserunt. Nos, fratres dilectissimi, qui in Domini luce semper sumus, qui meminimus et tenemus quid esse accepta gratia coeperimus, computemus noctem pro die. Ambulare nos credamus semper [Col. 0542D] in lumine, non impediamur a tenebris quas evasimus. [Col. 0543A] Nulla sint horis nocturnis precum damna, nulla orationum pigra et ignava dispendia. Per Dei indulgentiam recreati 216 spiritaliter et renati, imitemur quod futuri sumus. Habituri in regno sine interventu noctis [Col. 0544A] solum diem, sic nocte quasi in lumine vigilemus. Oraturi semper et acturi gratias Deo, hic quoque orare et gratias agere non desinamus.





[Col. 0543]
LIBER AD DEMETRIANUM. [3Kb] (C)





ARGUMENTUM.

Demetriano, Africae proconsuli, contendenti Christianis imputari debere bella, famem et pestem quibus tum orbis divexabatur, quod ab ipsis dii non colerentur; pulchre respondet (ubi deduxit mundi senio omnia deteriora fieri) ipsos potius [Col. 0543B] ethnicos tantarum cladium causam esse, quod Deum non colerent et Christianos praeterea injustis persecutionibus agitarent. Deinde, ubi illi exprobravit tormentorum inusitata genera quibus Christianos prae aliis reis torquebat, non ad confessionem, sed ad negationem, deorum impotentiam arguit; tum quod ipsi se defendere nequeant, atque adeo Demetrianus qui illos vindicabat, ab ipsis potius coli quam ipse eos colere deberet; tum quod a Christianis de obsessis corporibus ejecti, quid sint ipsi confiteantur. Neque vero ruinas regum, jacturas opum et similia mala quae persecutiones Christianorum divinitus in vindictam comitabantur, ideo vindictas non censeri, quod illis etiam communes essent, quandoquidem gaudium iis [Col. 0543C] potius sint omnia illa, quam poena. Proinde, dum [Col. 0544A] tempus est, ad mentem redeat hortatur, vel saltem metu judicii et semper ardentis gehennae ignis. Imitatur autem ipse partim Tertulliani Apologeticum et librum ad Scapulam, partim Minutii Felicis Octavium. PAMEL.

[Col. 0544B] [2Kb] I. OBLATRANTEM te et adversus Deum, qui unus et verus est, ore sacrilego et verbis impiis obstrepentem frequenter, Demetriane, contempseram, verecundius ac melius existimans errantis imperitiam silentio spernere, quam loquendo dementis insaniam provocare. Nec hoc sine magisterii divini auctoritate faciebam, cum scriptum sit: In aures imprudentis noli quicquam dicere, ne, quando audierit, irrideat sensatos sermones tuos (Prov. XXIII, 9). Et iterum: Noli respondere imprudenti ad imprudentiam ejus, ne similis fias illi (Prov. XXVI, 4). Et sanctum quoque jubeamur intra conscientiam nostram tenere, nec inculcandum porcis et canibus exponere, loquente Domino et dicente: [Col. 0544C] Ne dederitis sanctum canibus, neque miseritis [Col. 0545A] margaritas vestras ante porcos, ne inculcent eas pedibus [a 1Kb] , et conversi elidant vos (Matth. VII, 6). Nam, cum ad me saepe, studio magis contradicendi quam voto discendi, venires, et, clamosis vocibus personans, malles tua impudenter ingerere quam nostra patienter audire, ineptum videbatur congredi tecum, quando facilius esset et levius turbulenti maris concitos fluctus clamoribus retundere quam tuam rabiem tractatibus coercere. Certe et labor irritus et nullus effectus, offerre lumen caeco, sermonem surdo, sapientiam bruto; cum nec sentire brutus possit, nec caecus lumen admittere, nec surdus audire.

[2Kb] II. Haec considerans, saepe conticui, et impatientem patientia vici, cum nec docere indocilem possem, nec impium religione comprimere, nec furentem lenitate cohibere. [Col. 0545B] Sed enim, cum dicas plurimos conqueri quod bella crebrius surgant, quod lues, quod fames saeviant, quodque imbres et pluvias serena longa suspendant nobis imputari, tacere ultra non oportet; ne jam non verecundiae sed diffidentiae esse incipiat quod tacemus, et dum criminationes falsas contemnimus refutare, videamur crimen agnoscere. Respondeo igitur et tibi, Demetriane, pariter et caeteris quos tu forsitan concitasti, et adversum nos odia tuis maledicis vocibus seminando, comites tibi plures radicis atque originis tuae pullulatione fecisti; quos tamen sermonis nostri admittere credo rationem: [Col. 0546A] nam qui ad malum motus est mendacio fallente, multo magis ad bonum movebitur veritate cogente.

[2Kb] III. Dixisti per nos fieri et quod nobis debeant imputari omnia ista quibus nunc mundus quatitur et urgetur, quod dii vestri a nobis non colantur. Qua in parte, quia [b 1Kb] ignarus divinae cognitionis et veritatis alienus es, illud primo in loco scire debes, senuisse jam mundum, non illis viribus stare quibus prius steterat, nec vigore et robore eo valere quo 217 antea praevalebat. Hoc etiam, nobis tacentibus et nulla de Scripturis sanctis praedicationibusque divinis documenta promentibus, mundus ipse jam loquitur et occasum sui rerum labentium probatione testatur. Non hyeme nutriendis seminibus tanta imbrium copia est, non frugibus aestate torrendis solis tanta [c 1Kb] flagrantia est, [Col. 0546B] nec sic vernante temperie sata laeta sunt, nec adeo arboreis foetibus autumna foecunda sunt. Minus de effossis et fatigatis montibus eruuntur marmorum crustae, minus argenti et auri opes suggerunt exhausta jam metalla, et pauperes venae breviantur in dies singulos et decrescunt, deficit in arvis agricola, in mari nauta, miles in castris, innocentia in foro, justitia in judicio, in amicitiis concordia, in artibus peritia, in moribus disciplina. Putasne tantam posse substantiam rei senescentis existere quantum prius potuit novellu adhuc et vegeta juventa pollere? Minuatur necesse [Col. 0547A] est quicquid fine jam proximo in occidua et extrema devergit. Sic sol in occasu suo radios minus claro et igneo splendore jaculatur; sic, declinante jam cursu, exoletis cornibus luna tenuatur, et arbor quae fuerat ante viridis et fertilis, arescentibus ramis fit postmodum sterili senectute deformis; et fons qui, exundantibus prius venis, largiter profluebat, senectute deficiens, vix modico sudore distillat. Haec sententia mundo data est, haec Dei lex est, ut omnia orta occidant et aucta senescant, et infirmentur fortia, et magna minuantur, et cum infirmata et diminuta fuerint, finiantur.

[4Kb] IV. Christianis imputas quod minuantur singula, mundo senescente. Quid si et senes imputent Christianis quod minus valeant in senectute, quod non perinde ut prius vigeant auditu aurium, cursu pedum, [Col. 0547B] oculorum acie, virium robore, succo viscerum, mole membrorum; et cum olim ultra octingentos et nongentos annos vita hominum longaeva procederet, vix nunc possit ad centenarium numerum perveniri? Canos videmus in pueris, capilli deficiunt antequam crescant; nec aetas in senectute desinit, sed incipit a senectute. Sic in ortu adhuc suo ad finem nativitas properat; sic quodcumque nunc nascitur, mundi ipsius senectute degenerat: ut nemo mirari debeat singula in mundo coepisse deficere, quando totus ipse jam mundus in defectione sit et in fine.

[1Kb] V. Quod autem crebrius bella continuant, quod sterilitas et fames sollicitudinem cumulant, quod, saevientibus morbis, valetudo frangitur, quod humanum genus luis populatione vastatur, et hoc scias esse praedictum, [Col. 0547C] in novissimis temporibus multiplicari mala et [Col. 0548A] adversa variari, et appropinquante jam judicii die magis ac magis in plagas generis humani censuram Dei indignantis accendi. Non enim, sicut tua falsa querimonia et imperitia veritatis ignara jactat et clamitat, ista accidunt quod dii vestri a nobis non colantur, sed quod a vobis non colatur Deus. Nam, cum ipse sit mundi dominus et rector, et cuncta arbitrio ejus et nutu gerantur, nec quicquam fieri possit nisi quod aut fecerit aut fieri ipse permiserit, utique quando ea fiunt quae iram Dei indignantis ostendunt [a 1Kb] , non propter nos fiunt, a quibus Deus colitur, sed delictis et meritis vestris irrogantur, a quibus Deus omnino nec quaeritur nec timetur, nec, relictis vanis superstitionibus, religio vera cognoscitur, ut, qui Deus unus est omnibus, unus colatur ab omnibus rogetur.

[Col. 0548B] VI. Ipsum denique audi loquentem, ipsum voce divina instruentem nos pariter ac monentem: Dominum Deum tuum adorabis, inquit, et illi soli servies (Deut. VI, 13). Et iterum: Non erunt tibi dii alii absque me (Exod. XX, 3). Et iterum: 218 Nolite ambulare post deos alienos ut serviatis eis, et ne adoraveritis eos; et ne incitetis [b 1Kb] me in operibus manuum vestrarum ad disperdendos vos (Hierem. XXV, 6). Propheta item Spiritu sancto plenus contestatur et denuntiat iram Dei dicens: Haec dicit Dominus omnipotens: Eo quod domus mea deserta est, vos autem sectamini unusquisque in domum suam, propterea abstinebit coelum a rore, et terra subtrahet [c 1Kb] procreationes suas, et inducam gladium super terram et super frumentum et super vinum [Col. 0548C] et super oleum, et super homines et super pecora, et super [Col. 0549A] per omnes labores manuum eorum (Agg. I, 9-11). Item Propheta alius repetit et dicit: Et pluam super unam civitatem, et super aliam [a 1Kb] non pluam. Pars una compluetur, et pars super quam non pluero arefiet. Et congregabuntur duae et tres civitates in unam civitatem potandae aquae causa, nec satiabuntur; et non convertimini ad me, dicit Dominus (Amos IV, 7, 8).

[1Kb] VII. Indignatur ecce Dominus et irascitur, et quod ad eum non convertamini comminatur; et tu miraris aut quereris, in hac obstinatione et contemptu vestro, si rara desuper pluvia descendat, si terra situ pulveris squaleat, si vix jejunas et pallidas herbas sterilis gleba producat, si vineam debilitet grando caedens, si oleam detruncet turbo subvertens, si fontem siccitas statuat, aerem pestilens aura corrumpat, hominem [Col. 0549B] morbida valetudo consumat, cum omnia ista peccatis provocantibus veniant, et plus exacerbetur [b 1Kb] Deus quando nihil talia et tanta proficiant? Fieri enim ista vel ad disciplinam contumacium vel ad poenam malorum declarat in Scripturis sanctis idem Deus dicens: Sine causa percussi filios vestros, disciplinam non exceperunt (Hierem. II, 30). Et Propheta devotus ac dicatus Deo ad haec eadem respondet et dicit: Verberasti eos, nec doluerunt; flagellasti eos, nec voluerunt accipere [c 1Kb] disciplinam (Hier. V, 3). Ecce irrogantur divinitus plagae, et nullus Dei metus est: ecce verbera desuper et flagella non desunt, et trepidatio nulla, nulla formido est [d 1Kb] . Quid si non intercederet rebus humanis vel ista censura, quanto adhuc major in hominibus esset audacia, facinorum [Col. 0549C] impunitate secura?

[2Kb] VIII. Quereris quod minus nunc tibi uberes fontes et aurae salubres et frequens pluvia et fertilis terra obsequium praebeant, quod non ita utilitatibus tuis et voluptatibus elementa deserviant. Tu enim Deo [Col. 0550A] servis, per quem tibi cuncta deserviunt; famularis illi cujus nutu tibi universa famulantur. Ipse de servo tuo exigis servitutem, et homo hominem parere tibi et obedire compellis. Et cum sit vobis eadem sors nascendi, conditio una moriendi, corporum materia consimilis, animarum ratio communis, aequali jure et pari lege vel veniatur in istum mundum vel de mundo postmodum recedatur, tamen nisi tibi pro arbitrio tuo serviatur, nisi ad voluntatis obsequium pareatur, imperiosus et nimius servitutis exactor, flagellas, verberas, fame, siti, nuditate, ferro etiam frequenter et carcere affligis et crucias; et non agnoscis, miser, Dominum Deum tuum, cum sic exerceas ipse dominatum?

[1Kb] IX. Merito ergo incursantibus plagis non desunt [Col. 0550B] Dei flagella nec verbera: quae cum nihil istic promoveant, nec ad Deum singulos tanto cladium terrore convertant, manet postmodum carcer aeternus et jugis flamma et poena perpetua. Nec audietur illic rogantium gemitus, quia nec hic Dei indignantis terror auditus est, qui per Prophetam clamat et dicit: Audite sermonem Domini, filii Israel, quia judicium est Domini adversus incolas terrae, eo quod neque misericordia, neque veritas, neque agnitio Dei [e 1Kb] sit super terram, sed execratio, et mendacium, et caedes, et furtum, et adulterium diffusum est super terram; 219 sanguinem sanguini supermiscent. Idcirco terra lugebit cum universis incolis suis, cum bestiis agri, cum serpentibus terrae, cum volucribus coeli, et deficient pisces maris, ut nemo judicet, nemo revincat (Ose. IV, 1, 4). Indignari [Col. 0550C] se Deus dicit et irasci quod agnitio Dei non sit in terris, et Deus non agnoscitur nec timetur. Delicta mendaciorum, libidinum, fraudium, crudelitatis, impietatis, furoris Deus increpat et incusat, et ad innocentiam nemo convertitur. Fiunt ecce quae verbis [Col. 0551A] Dei ante praedicta sunt, nec quisquam fide praesentium ut in futurum consulat admonetur. Inter ipsa adversa, quibus vix coactata et conclusa anima respirat, vacat malos esse et in periculis tantis non de se magis sed de altero judicare. Indignamini indignari Deum, quasi aliquid boni male vivendo mereamini, quasi non omnia ista quae accidunt minora adhuc sint et leviora peccatis vestris.

[2Kb] X. Qui alios judicas, aliquando et tu esto tui judex; conscientiae tuae latebras intuere, immo, quia nullus jam delinquendi metus vel pudor est, et sic peccatur quasi magis per ipsa peccata placeatur, qui perspicuus et nudus videris a cunctis, et ipse te respice. Aut enim superbia inflatus es, aut avaritia rapax, aut iracundia saevus, aut alea prodigus, aut vinolentia [Col. 0551B] temulentus, aut livore invidus, aut libidine incestus, aut crudelitate violentus: et miraris in poenas generis humani iram Dei crescere, cum crescat quotidie quod puniatur? Hostem quereris exsurgere, quasi, etsi hostis desit, esse pax inter ipsas togas [a 1Kb] possit. Hostem quereris exsurgere, quasi non, etsi externa de barbaris arma et pericula comprimantur, ferocius intus et gravius de calumniis et injuriis potentium civium domesticae impugnationis tela grassentur. De sterilitate et fame quereris, quasi famem majorem siccitas quam rapacitas faciat, quasi non de captatis annonarum incrementis et pretiorum cumulis flagrantior inopiae ardor excrescat. Quereris claudi imbribus coelum, cum sic horrea claudantur in terris. Quereris nunc minus nasci, quasi quae nata sunt indigentibus [Col. 0551C] praebeantur. Pestem et luem criminaris, cum peste [Col. 0552A] ipsa et lue vel detecta sint vel aucta crimina singulorum, dum nec infirmis exhibetur misericordia, et defunctis avaritia inhiat ac rapina. Iidem ad pietatis obsequium timidi, ad impia lucra temerarii, fugientes morientium funera, et appetentes spolia mortuorum, ut appareat in aegritudine sua miseros ad hoc forsitan derelictos esse, ne possint, dum curantur, evadere: nam perire aegrum voluit qui censum pereuntis invadit.

[2Kb] XI. Tantus cladium terror dare non potest innocentiae disciplinam [b 1Kb] , et inter populum frequenti strage morientem, nemo considerat se esse mortalem. Passim discurritur, rapitur, occupatur. Praedandi dissimulatio nulla, nulla cunctatio. Quasi liceat, quasi oporteat, quasi ille qui non rapit damnum et dispendium proprium sentiat, sic unusquisque rapere [Col. 0552B] festinat. In latronibus est utcumque aliqua scelerum verecundia; avias fauces et desertas solitudines diligunt, et sic illic delinquitur, ut tamen delinquentium facinus tenebris et nocte veletur. Avaritia palam saevit, et, ipsa audacia sua tuta, in fori luce abruptae cupiditatis arma prostituit. Inde falsarii, inde venefici, inde in media civitate sicarii, tam ad peccandum praecipites quam impune peccantes. A nocente crimen admittitur, nec innocens qui vindicet invenitur. De accusatore vel judice metus nullus [c 1Kb] . Impunitatem consequuntur mali, dum modesti tacent, timent conscii, veneunt judicaturi. Et idcirco per Prophetam divino Spiritu et instinctu rei veritas promitur [d 1Kb] , certa et 220 manifesta ratione monstratur Deum posse adversa prohibere, sed ne ille subveniat [Col. 0552C] merita peccantium facere: Numquid, ait, non valet [Col. 0553A] manus Domini ut salvos vos faciat? aut gravavit aurem ut non exaudiat? Sed peccata vestra inter vos et Deum separant, et propter delicta vestra avertit faciem suam a nobis, ne misereatur (Isa. LIX, 1, 2). Peccata itaque et delicta reputentur, conscientiae vulnera cogitentur; et desinet unusquisque de Deo vel de nobis conqueri, si quod patitur intelligat se mereri.

[2Kb] XII. Ecce id ipsum quale est unde nobis vobiscum maxime sermo est, quod nos infestatis innoxios, quod in contumeliam Dei impugnatis atque opprimitis Dei servos. Parum est quod furentium varietate vitiorum, quod iniquitate feralium criminum, quod cruentarum compendio rapinarum vita vestra maculatur, quod superstitionibus falsis religio vera subvertitur, quod Deus omnino nec quaeritur nec timetur; adhuc insuper Dei [Col. 0553B] servos et majestati ac nomini ejus dicatos injustis persecutionibus fatigatis. Satis non est quod ipse tu Deum non colis; adhuc insuper eos qui colunt sacrilega infestatione persequeris. Deum nec colis, nec coli omnino permittis; et, cum caeteri, qui non tantum ista inepta idola et manu hominis facta simulacra, sed et portenta quaedam et monstra venerantur, tibi placeant, solus tibi displicet Dei cultor. Fumant ubique in templis vestris hostiarum busta et rogi pecorum, et Dei altaria vel nulla sunt vel occulta. Crocodili et cynocephali et lapides [a 1Kb] et serpentes a vobis coluntur, et Deus solus in terris aut non colitur, aut non est impune quod colitur: innoxios, justos, Deo charos domo privas, patrimonio spolias, catenis premis, carcere includis, gladio, bestiis, ignibus punis. [Col. 0553C] Nec saltem contentus es dolorum nostrorum compendio et simplici ac veloci brevitate poenarum; admoves laniandis corporibus longa tormenta, multiplicas lacerandis visceribus numerosa supplicia; nec feritas atque immanitas tua usitatis potest contenta esse tormentis; [Col. 0554A] excogitat novas poenas ingeniosa crudelitas.

[2Kb] XIII. Quae haec est insatiabilis carnificinae rabies? quae inexplebilis libido saevitiae? Quin potius elige tibi alterum de duobus: Christianum esse aut est crimen, aut non est; si crimen est, quid non interficis confitentem? si crimen non est, quid persequeris innocentem? Torqueri enim debui, si negarem. Si, poenam tuam metuens, id quod prius fueram et quod deos tuos non colueram, mendacio fallente celarem, tunc torquendus fuissem, tunc ad confessionem criminis vi doloris adigendus; sicut in caeteris quaestionibus torquentur rei qui se negant crimine quo accusantur teneri, ut facinoris veritas, quae indice voce non promitur, dolore corporis exprimatur. Nunc vero, cum sponte confitear et clamem et crebris ac repetitis [Col. 0554B] identidem vocibus Christianum me esse contester, quid tormenta admoves confitenti et deos tuos, non in abditis et secretis [b 1Kb] locis, sed palam, sed publice, sed in foro ipso, magistratibus et praesidibus audientibus, destruenti; ut, etsi parum fuerat quod in me prius criminabaris, creverit quod et odisse et punire plus debeas, quod, dum me Christianum celebri loco et populo circumstante pronuntio, et vos et deos vestros [c 1Kb] clara et publica praedicatione confundo?

[3Kb] XIV. Quid te ad infirmitatem corporis vertis? quid cum terrenae carnis imbecillitate contendis? Cum animi vigore congredere, virtutem mentis infringe, fidem destrue, disceptatione, si potes, vince, vince ratione: vel si quid diis tuis numinis et potestatis est, ipsi in ultionem suam surgant, 221 ipsi se sua majestate [Col. 0554C] defendant; aut quid praestare se colentibus possunt qui se de non colentibus vindicare non possunt. Nam si eo qui vindicatur pluris est ille qui vindicat, tu diis tuis major es. Si autem iis quos colis major es, non tu illos colere, sed ab ipsis potius coli debes et timeri [Col. 0555A] ut dominus. Sic illos laesos ultio vestra defendit, quomodo et clausos, ne pereant, tutela vestra custodit. Pudeat te eos colere quos ipse defendis, pudeat tutelam de iis sperare quos tu ipse tueris.

[1Kb] XV. O si audire eos velles et videre quando a nobis adjurantur et torquentur spiritalibus flagris, et verborum tormentis de obsessis corporibus ejiciuntur, quando ejulantes et gementes voce humana, et potestate divina flagella et verbera sentientes venturum judicium confitentur! Veni et cognosce vera esse quae dicimus. Et quia sic deos colere te dicis, vel ipsis quos colis crede; aut si volueris et tibi credere, de te ipso loquetur [a 1Kb] , audiente te, qui nunc tuum pectus obsedit [b 1Kb] , qui nunc mentem tuam ignorantiae nocte caecavit. Videbis nos rogari ab eis quos tu rogas, [Col. 0555B] timeri ab eis quos tu times, quos tu adoras; videbis sub manu nostra stare vinctos et tremere captivos quos tu suscipis et veneraris ut dominos. Certe vel sic confundi in istis erroribus tuis poteris quando conspexeris et audieris deos tuos quid sint interrogatione nostra statim prodere et, praesentibus [Col. 0556A] licet vobis, praestigias illas et fallacias suas non posse celare.

[3Kb] XVI. Quae ergo mentis ignavia est, immo quae desipientium caeca et stulta dementia, ad lucem de tenebris nolle venire et mortis aeternae laqueis vinctos spem nolle immortalitatis excipere, non metuere Deum comminantem et dicentem: Sacrificans diis, eradicabitur, nisi Domino soli (Exod. XXII, 19). Et iterum: Adoraverunt eos quos fecerunt digiti eorum, et incurvatus est homo et humiliatus est vir, et non laxabo illis [c 1Kb] (Isa. II, 8). quid te ad falsos deos humilias et inclinas? Quid ante inepta simulacra et figmenta terrena captivum corpus incurvas? Rectum te Deus fecit; et cum caetera animalia prona et ad terram situ vergente depressa sint, tibi sublimis status et ad [Col. 0556B] coelum atque ad Deum sursum [d 1Kb] vultus erectus est. Illuc intuere, illuc oculos tuos erige, in supernis Deum quaere. Ut carere inferis possis, ad alta et coelestia suspensum pectus attolle. Quid te in lapsum mortis, cum serpente quem colis, sternis? quid in ruinam diaboli per ipsam et cum ipso cadis? Sublimitatem [Col. 0557A] serva qua natus es; persevera talis qualis a Deo factus es. Cum statu oris et corporis animum tuum statue. Ut cognoscere Deum possis, te ante cognosce. Relinque idola quae humanus error invenit. Ad Deum convertere; quem si imploraveris, subvenit. Christo crede, quem vivificandis ac reparandis nobis Pater misit. Laedere servos Dei et Christi persecutionibus tuis desine, quos laesos ultio divina defendit.

[3Kb] XVII. Inde est quod nemo nostrum, quando apprehenditur, reluctatur, nec se adversus injustam violentiam vestram, quamvis nimius et copiosus noster sit populus, ulciscitur. Patientes facit de secutura ultione securitas. Innocentes nocentibus cedunt: insontes poenis et cruciatibus acquiescunt, certi et [Col. 0557B] fidentes quod inultum non remaneat quodcumque perpetimur; quantoque major fuerit persecutionis injuria, tanto et justior fiat et gravior pro persecutione vindicta; nec umquam impiorum scelere in nostrum nomen exsurgitur, ut non statim divinitus vindicta comitetur. Ut memorias taceamus [a 1Kb] antiquas, et ultiones pro cultoribus Dei saepe repetitas nullo vocis praeconio revolvamus, documentum recentis rei satis est quod sic celeriter quodque 222 in tanta celeritate sic granditer nuper secuta defensio est, ruinis rerum, jacturis opum, dispendio militum, diminutione castrorum. Nec hoc casu accidisse aliquis existimet aut fuisse fortuitum putet, cum jam pridem Scriptura divina posuerit et dixerit: Mihi vindictam, ego retribuam, dicit Dominus (Deut. XXXII, 35); et iterum [Col. 0557C] Spiritus sanctus praemoneat et dicat: Ne dixeris, Ulciscar me de inimico meo; sed exspecta Dominum, ut tibi auxilio sit (Prov. XX, 22). Unde clarum est atque manifestum quia non per nos, sed pro nobis [b 1Kb] [Col. 0558A] accidunt cuncta ista quae de Dei indignatione descendunt.

[1Kb] XVIII. Nec ideo quis putet Christianos iis [c 1Kb] quae accidunt non vindicari, quod et ipsi videantur accidentium incursione [d 1Kb] perstringi: poenam de adversis mundi ille sentit cui et laetitia et gloria omnis in mundo est; ille moeret et deflet, si sibi male sit in saeculo, cui bene non potest esse post saeculum, cujus vivendi fructus omnis hic capitur, cujus hic solatium omne finitur, cujus caduca et brevis vita hic aliquam dulcedinem computat et voluptatem, quando istinc excesserit, poena jam sola superest ad dolorem. Caeterum nullus iis dolor [e 1Kb] est de incursione malorum praesentium quibus fiducia est futurorum bonorum. Denique nec consternimur adversis, nec frangimur [Col. 0558B] nec dolemus, neque in ulla aut rerum clade aut corporum valetudine mussitamus. Spiritu magis quam carne viventes, firmitate animi infirmitatem corporis vincimus. Per ipsa quae nos [f 1Kb] cruciant et fatigant, probari et corroborari nos scimus et fidimus.

[1Kb] XIX. Putatis nos adversa vobiscum aequaliter perpeti, cum eadem adversa videatis a nobis et vobis non aequaliter sustineri? Apud vos impatientia clamosa semper et querula est; apud nos fortis et religiosa patientia, quieta semper et semper in Deum grata est; nec quidquam istic laetum aut prosperum sibi vindicat, sed mitis et lenis et contra omnes fluctuantis mundi turbines stabilis [g 1Kb] , divinae pollicitationis tempus exspectat. Quamdiu enim corpus hoc permanet, commune cum caeteris sit necesse est et [Col. 0558C] corporalis conditio communis; nec separari generi humano [h 1Kb] ab invicem datur, nisi si istinc de saeculo recedatur. Iutra unam domum boni et mali interim continemur. Quicquid intra domum evenerit pari [Col. 0559A] sorte perpetimur, donec, aevi temporalis fine completo, ad aeternae vel mortis vel immortalitatis hospitia dividamur. Non ergo idcirco compares vobis et aequales sumus quia, in isto adhuc mundo et carne hac constituti, mundi et carnis incommoda vobiscum pariter incurrimus: nam, cum in sensu doloris sit omne quod punit, manifestum est eum non esse participem poenae tuae quem tecum videas aequaliter non dolere.

[1Kb] XX. Viget apud nos spei robur et firmitas fidei; inter ipsas saeculi labentis ruinas erecta mens est et immobilis virtus, et numquam non laeta patientia, et de Deo suo semper anima secura, sicut per Prophetam Spiritus sanctus loquitur et hortatur, spei ac fidei nostrae firmitatem coelesti voce corroborans: Ficus, [Col. 0559B] inquit, non afferet fructum, et non erunt nascentia in vineis. Mentietur opus olivae [a 1Kb] , et campi non praestabunt cibum. Deficient a pabulo oves [b 1Kb] , et non erunt in praesepibus boves. Ego autem in Domino exultabo, et gaudebo in Deo salutari meo (Abac. III, 17-20). De Dei hominem et cultorem Dei, subnixum spei veritate et fidei stabilitate fundatum, negat mundi hujus et saeculi infestationibus commoveri. Vinea licet fallat et olea decipiat, et herbis siccitate morientibus aestuans campus arescat, quid hoc ad Christianos? quid ad Dei servos, quos paradisus invitat, quos gratia omnis et copia regni coelestis exspectat? Exsultant semper in Domino, 223 et laetantur et gaudent in Deo suo, et mala atque adversa mundi fortiter tolerant, dum dona et prospera futura prospectant [c 1Kb] . Nam qui, exposita [Col. 0559C] nativitate terrena, spiritu recreati et renati sumus, nec jam mundo sed Deo vivimus, non, nisi cum ad Deum venerimus, Dei munera et promissa capiemus. Et tamen pro arcendis hostibus et imbribus impetrandis, et vel auferendis vel temperandis adversis, rogamus semper et preces fundimus, et pro pace ac salute vestra propitiantes ac placantes Deum [Col. 0560A] diebus ac noctibus jugiter atque instanter oramus.

XXI. Nemo itaque sibi blandiatur quod nobis et profanis Dei cultoribus et Deo adversantibus sit interim, per aequalitatem carnis et corporis, laborum saecularium conditio communis, ut ex hoc opinetur non omnia ista quae accidunt vobis [d 1Kb] irrogari, cum Dei ipsius praedicatione et prophetica [e 1Kb] contestatione ante praedictum sit venturam super injustos iram Dei et persecutiones quae nos humanitus laederent non defuturas, sed et ultiones quae laesos divinitus defenderent secuturas.

[1Kb] XXII. Et quanta sunt quae istic pro nobis interim fiunt? In exemplum aliquid datur, ut Dei vindicis ira noscatur. Caeterum retro est judicii dies, quem Scriptura sancta denuntiat dicens: Ululate, proximus est [Col. 0560B] enim dies Domini, et obtritio [f 1Kb] a Deo aderit. Ecce enim dies Domini venit insanabilis indignationis et irae, ponere orbem terrae desertum, et peccatores perdere ex eo (Isa. XIII, 6). Et iterum: Ecce dies Domini venit ardens velut clibanus [g 1Kb] , eruntque omnes alienigenae et omnes iniqui stipula [h 1Kb] ; et succendet illos adveniens dies, dicit Dominus (Malach. IV, 1). Succendi et cremari alienigenas praecinit Dominus, id est alienos a divino genere et profanos, spiritaliter non renatos nec Dei filios factos. Evadere enim eos solos posse qui renati et signo Christi signati fuerint alio in loco Deus loquitur, quando, ad vastationem mundi et interitum generis humani Angelos suos mittens, gravius in ultimo comminatur dicens: Vadite et caedite, et nolite parcere oculis vestris. Nolite misereri senioris aut juvenis, [Col. 0560C] et virgines et parvulos et mulieres interficite, ut perdeleantur. Omnem autem super quem signum scriptum est ne tetigeritis (Ezech. IX, 5, 6). Quod autem sit hoc signum, et qua in parte corporis positum, manifestat alio in loco Deus dicens: Transi per mediam [i 1Kb] Hierusalem, et notabis signum super frontes virorum qui ingemunt et maerent ob iniquitates quae fiunt in medio [Col. 0561A] ipsorum (Ezech. IX, 4). Et quod ad passionem et sanguinem Christi pertineat hoc signum, et ille salvus atque incolumis reservetur quisquis in hoc signo invenitur, item Dei testimonio comprobatur dicentis: Et erit sanguis in signo [a 1Kb] vobis super domos in quibus vos [b 1Kb] eritis; et videbo sanguinem, et protegam vos, et non erit in vobis plaga diminutionis cum percutiam terram Aegypti (Exod. XII, 13). Quod ante occiso agno praecedit in imagine, impletur in Christo, secuta postmodum veritate. Ut illic, percussa Aegypto, Judaicus populus evadere non nisi sanguine et signo agni potuit, ita et, cum vastari coeperit mundus et percuti, quisquis in sanguine et signo Christi inventus fuerit, solus evadet.

XXIII. Respicite itaque, dum tempus est, ad veram [Col. 0561B] et aeternam salutem; et quia jam mundi finis in proximo est, ad Deum mentes vestras Dei timore convertite. Nec vos delectet in saeculo inter justos et mites [c 1Kb] impotens ista et vana dominatio, quando et in agro inter cultas et fertiles segetes lolium et avena dominetur. Nec dicatis mala accidere quia dii vestri a nobis non colantur, sed sciatis hanc irae Dei [d 1Kb] esse censuram, ut qui beneficiis non intelligitur, vel plagis intelligatur. Deum vel sero quaerite, quia 224 jam pridem per Prophetam Deus praemonens hortatur et dicit: Quaerite Deum, et vivet anima vestra (Psal. LXVIII, 33). Deum vel sero cognoscite, quia Christus adveniens hoc admonet et docet dicens: Haec est autem vita aeterna, ut cognoscant te solum verum Deum et quem misisti Jesum Christum (Joan. XVII, 3). Credite illi [Col. 0561C] qui omnino non fallit; credite illi qui haec omnia futura praedixit; credite illi qui credentibus praemium vitae aeternae dabit; credite illi qui incredulis aeterna supplicia gehennae ardoribus irrogabit.

[2Kb] XXIV. Quae tunc erit fidei gloria, quae poena perfidiae, cum judicii dies venerit? quae laetitia credentium, quae moestitia perfidorum, noluisse istic prius credere, et ut credant jam redire non posse? Cremabit addictos [Col. 0562A] ardens semper gehenna, et vivacibus flammis vorax poena [e 1Kb] ; nec erit unde habere tormenta vel requiem possint aliquando vel finem. Servabuntur cum corporibus suis animae infinitis cruciatibus ad dolorem. Spectabitur illic a nobis semper qui hic nos spectavit ad tempus, et in persecutionibus factis oculorum crudelium brevis fructus perpetua visione pensabitur, secundum Scripturae sanctae fidem dicentis: Vermis eorum non morietur, et ignis eorum non extinguetur; et erunt ad visionem universae carni [f 1Kb] (Isa. LXVI, 24). Et iterum: Tunc stabunt justi in magna constantia adversus eos qui se angustiaverunt et qui abstulerunt labores eorum. Videntes turbabuntur timore horribili, et mirabuntur in subitatione insperatae salutis, dicentes inter se, poenitentiam habentes et prae angustia [g 1Kb] spiritus gementes: Hi sunt [Col. 0562B] quos habuimus aliquando in derisum [h 1Kb] et in similitudinem improperii. Nos insensati viam illorum aestimabamus insaniam et finem illorum sine honore. Quomodo computati sunt inter filios Dei, et inter sanctos sors eorum est! Ergo erravimus a via veritatis, et justitiae lumen non luxit nobis, et sol non ortus est nobis. Lassati sumus in iniquitatis via et perditionis, ambulavimus [i 1Kb] solitudines difficiles, viam autem Domini ignoravimus. Quid nobis profuit superbia, aut quid divitiarum jactatio contulit nobis? Transierunt omnia illa tamquam umbra (Sap. V, 1-9). Erit tunc sine fructu poenitentiae dolor poenae, inanis ploratio et inefficax deprecatio. In aeternam poenam sero credent qui in vitam aeternam credere noluerunt.

[2Kb] XXV. Securitati igitur et vitae, dum licet, providete. Offerimus vobis animi et consilii nostri salutare [Col. 0562C] munus. Et quia odisse non licet nobis, et sic Deo plus placemus dum nullam pro injuria vicem reddimus, hortamur, dum facultas adest, dum adhuc aliquid de saeculo superest, Deo satisfacere et ad verae religionis candidam lucem de profundo tenebrosae superstitionis emergere. Non invidemus commodis vestris, nec beneficia divina celamus. Odiis vestris benevolentiam reddimus, et pro tormentis ac suppliciis quae nobis inferentur [Col. 0563A] salutis itinera monstramus. Credite et vivite; et qui nos ad tempus persequimini, in aeternum gaudete nobiscum. Quando istinc excessum [a 1Kb] fuerit, nullus jam poenitentiae locus est, nullus satisfactionis effectus. Hic vita aut amittitur aut tenetur; hic saluti aeternae cultu Dei et fructu fidei providetur. Nec quisquam aut peccatis retardetur aut annis quominus veniat ad consequendam salutem: in isto adhuc mundo manenti poenitentia nulla sera est; patet ad indulgentiam Dei aditus, et quaerentibus atque intelligentibus veritatem facilis accessus est. Tu, sub ipso licet exitu et vitae temporalis occasu, pro delictis roges et Deum, qui unus et verus est, confessione et fide agnitionis ejus implores, venia confitenti datur, et credenti indulgentia salutaris de divina pietate conceditur, et [Col. 0563B] ad immortalitatem sub ipsa morte transitur. 225 Hanc [Col. 0564A] gratiam Christus impertit, hoc munus misericordiae suae tribuit, subigendo mortem trophaeo crucis, redimendo credentem pretio sanguinis sui, reconciliando hominem Deo Patri, vivificando mortalem regeneratione coelesti. Hunc, si fieri potest, sequamur omnes, hujus sacramento et signo censeamur. Hic nobis viam vitae aperit, hic ad paradisum reduces facit, hic ad coelorum regna perducit. Cum ipso semper vivemus, facti per ipsum filii Dei; cum ipso semper exultabimus, ipsius cruore reparati. Erimus Christiani cum Christo simul gloriosi, de Deo Patre beati, de perpetua voluptate laetantes semper in conspectu Dei, et agentes Deo gratias semper. Neque enim poterit nisi laetus esse semper et gratus [b 1Kb] , qui, cum morti fuisset obnoxius, factus est immortalitate [Col. 0564B] [c 1Kb] securus.





[Col. 0563]
LIBER DE IDOLORUM VANITATE. QUOD IDOLA DII NON SINT, ET QUOD DEUS UNUS SIT, ET QUOD PER CHRISTUM SALUS CREDENTIBUS DATA SIT [d 1Kb] . [3Kb] (C,G,S)*





ARGUMENTUM.
[Col. 0563C]

Tria potissima hujus libri capita titulus ipse complectitur. Primum hinc comprobat quod reges fuerint et homines potius quam dii, quorum in honorem instituta sunt templa, expressa simulacra, immolatae hostiae et festi dies celebrati; atque adeo neque exteris neque Romanis quidquam potuisse prodesse illorum cultum, neque illis sed sorti potius imputandam Romani imperii potentiam, utpote quae et vicissitudine quadam contigerit, et suam ipsius originem erubescat: neque vero auspiciis auguriisve [Col. 0563D] quidquam tribuendum ex vano illorum eventu constare; [Col. 0564C] quin potius daemonum esse has praestigias, vel ipsis poetis, Socrate, Platone, Trismegisto et Hostane testibus, qui et unum Deum et daemonas agnoverint. Alterum caput, quod unus sit Deus, tum per monarchiae prae caeteris dignitatem majorem, tum per ipsas vulgi ethnici voces, O Deus, et similes, paucis manifestum facit. Postremum de Christo, ex Prophetis Judaeorum et Evangelica historia, latius prosequitur. PAMEL.

[Col. 0564D] [5Kb] I. Deos non esse quos colit vulgus hinc notum est. [Col. 0565A] Reges olim fuerunt, qui ob regalem memoriam coli apud suos postmodum etiam in morte coeperunt. Inde illis instituta templa, inde, ad defunctorum vultus per imaginem detinendos, expressa simulacra; et immolabant [a 1Kb] hostias, et dies festos dando honore [b 1Kb] celebrabant. [Col. 0566A] Inde posteris facta sunt sacra, quae primis fuerant assumpta solatia. Et videamus an stet haec [c 1Kb] apud singulos veritas.

[6Kb] II. Melicertes et Leucothea praecipitantur in maria, et fiunt postmodum maris numina. Castores alternis [Col. 0567A] moriuntur ut vivant. Aesculapius ut in Deum surgat [a 1Kb] fulminatur. Hercules ut hominem exuat Oeteis [b 1Kb] ignibus concrematur. Apollo Admeti [c 1Kb] pecus pavit. Laomedonti muros Neptunus instituit, nec mercedem operis infelix structor accepit. Antrum Jovis in Creta visitur [d 1Kb] , et sepulchrum ejus ostenditur, et ab eo Saturnum fugatum esse manifestum [e 1Kb] est. Inde Latium de latebra [f 1Kb] ejus nomen accepit. Hic litteras imprimere, hic signare [g 1Kb] nummos in Italia primus instituit: inde [h 1Kb] aerarium Saturni vocatur. Et rusticitatis hic [i 1Kb] cultor fuit: inde falcem ferens senex pingitur [j 1Kb] . Hunc fugatum hospitio Janus exceperat [Col. 0568A] [k 1Kb] ; de cujus nomine Janiculum dictum est, et mensis Januarius institutus est. Ipse bifrons exprimitur, quod, in medio constitutus, annum incipientem pariter et recedentem spectare videatur. Mauri vero manifeste reges colunt [l 1Kb] , nec ullo velamento hoc nomen obtexunt.

[2Kb] III. Inde per gentes et provincias singulas varia deorum religio mutatur, dum non unus ab omnibus deus colitur, sed propria cuique majorum suorum cultura servatur. Hoc ita Alexander Magnus insigni volumine ad matrem suam scribit metu suae potestatis proditum sibi de diis hominibus a sacerdote secretum, [Col. 0569A] quod majorum et regum memoria servata sit, inde colendi et sacrificandi ritus [a 1Kb] inoleverit. Si autem aliquando dii nati sunt, cur non hodieque nascuntur? nisi si forte Jupiter senuit, aut partus in Junone defecit.

[8Kb] IV. Cur vero deos putas pro Romanis posse, 226 quos videas [b 1Kb] nihil pro suis adversus eorum arma valuisse? Romanorum [c 1Kb] enim vernaculos deos novimus. [Col. 0570A] Est Romulus pejerante Proculo deus factus, et Picus, et Tiberinus, et Pilumnus, et Consus, quem Deum fraudis vel ut consiliorum deum, coli Romulus voluit postquam in raptum Sabinarum perfidia provenit [d 1Kb] . Deam quoque Cloacinam Tatius et invenit et coluit, Pavorem Hostilius atque Pallorem. Mox a nescio quo Febris dedicata, et Acca et Flora meretrices [e 1Kb] . [Interdum [f 1Kb] vero deorum vocabula apud Romanos [Col. 0571A] finguntur, ut sit apud illos et Viduus deus, qui anima corpus viduet, qui quasi feralis et funebris intra muros non habetur; et nihilominus, quia extorris factus, damnatur potius Romana religione, quam colitur. Est et Scansus ab ascensibus dictus [a 1Kb] , et Forculus a foribus, et a liminaribus Limentinus, et Cardea a cardinibus et ab orbitatibus Orbona [b 1Kb] ]. Hi dii Romani. Caeterum Mars Thracius, et Jupiter Creticus, et Juno vel Argiva vel Samia vel Poena, et Diana Taurica, et deorum mater Idaea, et Aegyptia portenta, non numina: quae utique si quid potestatis habuissent, sua ac suorum regna servassent. Plane sunt apud Romanos et victi penates [c 1Kb] , quos Aeneas profugus advexit. Est et Venus calva, multo hic turpius calva quam apud Homerum vulnerata.

[Col. 0571B] [4Kb] V. Regna autem non merito accidunt, sed sorte variantur. Caeterum imperium ante tenuerunt et Assyrii et Medi et Persae [d 1Kb] , et Graecos et Aegyptios regnasse cognovimus. Ita vicibus potestatum variantibus, [Col. 0572A] Romanis quoque, ut et caeteris, imperandi tempus obvenit. Caeterum, si ad originem redeas, erubescas. Populus de sceleratis et nocentibus congregatur, et asylo constituto facit numerum impunitas criminum. Nunc, ut rex ipse [e 1Kb] principatum habeat, ad crimina fit Romulus parricida. Atque, ut matrimonium faciat [f 1Kb] , rem concordiae per discordias auspicatur. Rapiunt, ferociunt, fallunt, ad copiam civitatis augendam. Nuptiae sunt illis rupta hospitii foedera et cum sociis bella crudelia. Est et gradus summus in Romanis honoribus consulatus. Sic consulatum coepisse videmus ut regnum. Filios interficit Brutus ut crescat de suffragio sceleris commendatio dignitatis. Non ergo de religionibus sanctis, nec de auspiciis aut auguriis Romana regna creverunt, sed acceptum tempus certo [Col. 0572B] fine custodiunt. Caeterum et Regulus auspicia servavit, et captus est; et Mancinus religionem tenuit, et sub jugum missus est et victus [g 1Kb] . Pullos edaces Paulus habuit, apud Cannas tamen caesus est. C. Caesar, [Col. 0573A] ne ante brumam in Africam navigia [a 1Kb] transmitteret auguriis et auspiciis renitentibus, sprevit, eo facilius et navigavit et vicit.

[5Kb] VI. Horum autem omnium ratio est illa quae fallit et decipit, et praestigiis caecantibus veritatem stultum et credulum vulgus inducit. Spiritus sunt insinceri et vagi, qui, posteaquam terrenis vitiis immersi sunt, et a vigore coelesti terreno contagio recesserunt, non desinunt perditi [b 1Kb] perdere et depravati errorem pravitatis infundere. Hos et poetae daemonas norunt; et Socrates instrui se et regi ad arbitrium daemonis praedicabat, et magis inde est ad perniciosa vel ludicra potentatus; quorum tamen praecipuus Hostanes [Col. 0574A] et formam veri Dei negat conspici posse, et angelos veros [c 1Kb] sedi ejus dicit assistere. In quo et Plato pari ratione consentit, et unum Deum servans, caeteros angelos vel daemonas dicit. Hermes quoque Trismegistus unum Deum loquitur, eumque incomprehensibilem atque inaestimabilem confitetur.

[3Kb] VII. Hi ergo spiritus sub statuis atque imaginibus consecrati [d 1Kb] delitescunt. Hi afflatu suo vatum pectora inspirant, extorum fibras animant, avium volatus gubernant, sortes regunt, oracula efficiunt, falsa veris semper involvunt, nam et falluntur et fallunt, vitam turbant, somnos inquietant, irrepentes etiam spiritus in corporibus [e 1Kb] occulte mentes terrent, membra [Col. 0575A] distorquent, valetudinem frangunt, morbos [a 1Kb] lacessunt, ut ad cultum sui cogant, ut, nidore altarium et rogis pecorum saginati, remissis quae 227 constrinxerant curasse videantur. Haec est de illis medela cum illorum cessat injuria; nec aliud illis studium est quam a Deo homines avocare et ad superstitionem sui ab intellectu verae religionis avertere, et cum sint ipsi poenales, quaerere sibi ad poenam comites quos ad crimen suum fecerint errore [b 1Kb] participes. Hi tamen, adjurati per Deum verum a nobis, statim cedunt et fatentur et de obsessis corporibus exire coguntur. Videas illos nostra voce et operatione [c 1Kb] majestatis occultae flagris caedi, igne torreri, incremento poenae propagantis extendi, ejulare, gemere, deprecari, unde veniant et quando discedant, ipsis etiam qui se [Col. 0575B] colunt audientibus confiteri; et vel exsiliunt statim, vel evanescunt gradatim, prout fides patientis adjuvat aut gratia curantis aspirat. Hinc vulgus in odium nostri nominis cogunt, ut nos odisse incipiant homines antequam nosse, ne cognitos aut imitari possint aut damnare non possint.

[2Kb] VIII. Unus igitur omnium dominus est Deus [d 1Kb] . [Col. 0576A] Neque enim illa sublimitas potest habere consortem, cum sola omnem teneat potestatem. Ad divinum imperium etiam de terris mutuemur exemplum. Quando umquam regni societas aut cum fide coepit, aut sine cruore desiit? Sic Thebanorum [e 1Kb] germanitas rupta, et permanens rogis dissidentibus etiam in morte discordia. Et Romanos geminos unum non capit regnum, quos unum uteri cedit hospitium. Pompeius et Caesar affines fuerunt, nec tamen necessitudinis foedus in aemula potestate tenuerunt. Nec hoc tu de homine mireris, cum in hoc omnis natura consentiat. Rex unus est apibus, et dux unus in gregibus, et in armentis rector unus: multo magis mundi unus est rector, qui universa quaecumque sunt verbo jubet, ratione dispensat, virtute consummat.

[Col. 0576B] [3Kb] IX. Hic nec videri potest, visu clarior est; nec comprehendi, tactu purior est; nec aestimari, sensu major est: et ideo sic eum digne aestimamus dum inaestimabilem dicimus. Quod vero templum habere possit Deus [f 1Kb] , cujus templum totus est mundus? et cum homo latius [g 1Kb] maneat, intra unam aediculam vim tantae majestatis includam? In nostra dedicandus est [Col. 0577A] mente, in nostro consecrandus est pectore. Nec nomen Deo [a 1Kb] quaeras: Deus nomen est illi. Illic vocabulis opus est ubi propriis appellationum insignibus multitudo dirimenda est: Deo, qui solus est, Dei vocabulum totum est. Ergo unus est, et ubique totus diffusus est [b 1Kb] . Nam et vulgus in multis Deum naturaliter confitetur, cum mens et anima sui auctoris et principis admonetur. Dici frequenter audimus, o Deus, et Deus videt, et Deo commendo, et Deus tibi reddat, et quod vult Deus, et si Deus dederit. Atque haec est summa delicti, nolle agnoscere quem ignorare non possis.

[7Kb] X. Quod vero Christus sit, et quomodo per ipsum nobis salus venerit, sic est ordo, sic est ratio. Judaeis primum erat apud Deum gratia. Sic olim justi [Col. 0577B] erant, sic majores eorum religionibus obediebant [c 1Kb] . Inde illis et regni sublimitas floruit, et generis [d 1Kb] magnitudo provenit. Sed illi negligentes et indisciplinati et superbi postmodum facti, et fiducia patrum [Col. 0578A] inflati, dum divina praecepta contemnunt, datam sibi gratiam perdiderunt. Quam vero fuerit illis profana vita, quae contracta sit violatae religionis offensa, ipsi quoque testantur qui, etsi voce tacent, exitu confitentur. Dispersi et palabundi vagantur; soli et coeli sui profugi, per hospitia aliena jactantur.

[10Kb] XI. Necnon Deus ante praedixerat fore ut, vergente saeculo et mundi fine jam proximo, ex omni gente et populo et loco cultores sibi allegeret Deus multo fideliores et melioris obsequii [e 1Kb] 228 qui indulgentiam de divinis muneribus haurirent [f 1Kb] , quam acceptam, Judaei contemptis religionibus, perdidissent. Hujus [g 1Kb] igitur gratiae disciplinaeque arbiter [i 1Kb] et magister Sermo et Filius Dei mittitur, qui per Prophetas [Col. 0578B] omnes retro illuminator et doctor humani generis praedicabatur [h 1Kb] . Hic est virtus Dei, hic ratio, hic sapientia ejus et gloria. Hic in virginem illabitur, carnem Spiritus sanctus induitur, Deus cum homine [Col. 0579A] miscetur. Hic Deus noster, hic Christus est, qui mediator duorum, hominem induit, quem perducat ad Patrem. Quod homo est esse Christus voluit, ut et homo possit esse quod Christus est.

[1Kb] XII. Sciebant et Judaei Christum esse venturum. Nam hic illis [a 1Kb] semper, Prophetis admonentibus, annuntiabatur. Sed significato duplici ejus adventu, uno qui exercitio et exemplo hominis fungeretur, altero qui Deum fateretur [b 1Kb] , non intelligendo primum adventum, qui in passione praecessit occultus, unum tantum credunt qui erit in potestate manifestus. Quod autem hoc Judaeorum populus intelligere non potuit, delictorum meritum fuit. Sic erant sapientiae et intelligentiae coecitate mulctati, ut qui vita indigni essent haberent vitam ante oculos nec viderent.

[Col. 0579B] [58Kb] XIII. Itaque, cum Christus Jesus, secundum a Prophetis ante praedicta, verbo et vocis imperio daemonia de hominibus excuteret, paralyticos restringeret, leprosos purgaret, illuminaret caecos, claudis gressum daret, mortuos rursus animaret, cogeret sibi clementa famulari, servire ventos, maria obedire, inferos cedere, Judaei, qui illum crediderant hominem [Col. 0580A] tantum de humilitate carnis et corporis, existimabant magum de licentia potestatis. Hunc magistri eorum atque primores, hoc est, quos et doctrina ille et sapientia revincebat, accensi ira [c 1Kb] et indignatione provocati, insecuti sunt [d 1Kb] , et postremo detentum Pontio Pilato, qui tunc ex parte Romana Syriam procurabat, tradiderunt, crucem ejus et mortem suffragiis violentis ac pertinacibus [e 1Kb] flagitantes [f 1Kb] .

[4Kb] XIV. Hoc eos facturos et ipse praedixerat, et Prophetarum omnium testimonium sic ante praecesserat, oportere illum pati, non ut sentiret mortem [g 1Kb] , sed ut vinceret; et cum passus esset, ad superos denuo regredi, ut vim divinae majestatis ostenderet. Fidem itaque rerum cursus implevit. Nam et crucifixus, praevento carnificis officio, spiritum sponte dimisit, et die [Col. 0580B] tertio rursus a mortuis sponte surrexit. Apparuit discipulis suis talis [h 1Kb] qualis et fuerat, agnoscendum se videntibus praebuit, simul vinctus [i 1Kb] et substantiae corporalis firmitate conspicuus, ad dies quadraginta remoratus est, ut de eo ad praecepta vitalia instrui possent, et discerent quae docerent. Tunc in coelum circumfusa nube sublatus est, ut hominem quem dilexit, [Col. 0581A] quem induit, quem a morte protexit, ad Patrem victor imponeret, jam venturus e coelo ad poenam diaboli et ad censuram generis humani [a 1Kb] ultoris vigore et judicis potestate; per orbem vero discipuli, magistro et Deo monente, diffusi praecepta in salutem darent [b 1Kb] , ab errore tenebrarum ad viam lucis adducerent, caecos et ignaros ad agnitionem veritatis ocularent.

[2Kb] XV. Ac, ne esset probatio minus solida et de Christo delicata confessio, per tormenta, per cruces, [Col. 0582A] per multa poenarum genera tentantur. Dolor, qui veritatis testis est, admovetur ut Christus Dei Filius, qui hominibus ad vitam datus creditur, non tantum praeconio vocis, sed et passionis testimonio praedicaretur. Hunc igitur comitamur, hunc sequimur, hunc habemus itineris ducem, lucis principem, salutis auctorem, coelum pariter et Patrem quaerentibus et credentibus pollicentem. Quod est Christus erimus Christiani, si Christum fuerimus imitati [c 1Kb] .





[Col. 0581]
229 LIBER DE MORTALITATE. [2Kb] (C)





ARGUMENTUM.
[Col. 0581C]

Paucis argumentum explicat D. Pontius in Vita Cypriani: »A quo, inquit, Christiani mollioris affectus circa amissionem suorum aut, quod majus est, fidei parvioris, consolarentur spe futurorum.« In primis enim, ubi praedictas docuit ejuscemodi [Col. 0581D] afflictiones a Christo, non timendam docet mortalitatem seu pestem, eo quod ad immortalitatem [Col. 0582C] ducat, atque adeo fidem illi deesse qui non ad meliora festinat. Neque mirum quod Christiano cum gentilibus sint mala hujus vitae communia, cum plus caeteris illis in saeculo sit laborandum: atque proinde exemplo sanctorum Job et Tobiae, patientia opus [Col. 0582D] esse, neque murmurandum. Nisi enim praecesserit pugna, non posse victoriam contingere, et quantumvis [Col. 0583A] morbi communes sint virtutibus vitiisque, mortem tamen communem non esse; ad refrigerium enim justos, ad supplicium rapi injustos. Deinde objectioni tacitae quod per hanc mortalitatem privarentur martyrio, respondet; non esse in nostra potestate martyrium, et vel animum ad martyrium promptum Deo judice coronari. Postremo non ita lugendos docet mortuos, ut gentilibus scandalo simus, tamquam spe resurrectionis careamus. Quin si et nostrae accersitionis dies venerit, lubenti animo ad Dominum hinc emigrandum, praesertim cum ad patriam transmigremus: ubi nos magnus charorum numerus exspectat, frequens et copiosa turba desiderat, jam de sua immortalitate secura, et adhuc de nostra salute sollicita, facit autem occasionis qua librum hunc scripsit mentionem [Col. 0583B] Eusebius in Chronico: »Pestilens morbus, inquit, totius orbis multas provincias occupavit, maximeque Alexandriam et Aegyptum, ut scribit Dionysius, et Cypriani de Mortalitate testis est liber.«

[1Kb] 229 Etsi apud plurimos vestrum, fratres dilectissimi, mens solida est et fides firma et anima devota, quae ad praesentis mortalitatis copiam non movetur, sed tamquam petra fortis et stabilis turbidos impetus mundi et violentos saeculi fluctus frangit potius ipsa nec frangitur, et tentationibus non vincitur, sed probatur, tamen quia animadverto in plebe quosdam vel imbecillitate animi, vel fidei parvitate, vel dulcedine saecularis vitae, vel sexus mollitie, vel, quod majus est, veritatis errore minus stare fortiter nec pectoris sui divinum atque invictum robur exercere, dissimulanda [Col. 0583C] res non fuit nec tacenda quo minus quantum nostra mediocritas sufficit, vigore pleno et sermone de dominica lectione concepto delicatae mentis ignavia comprimatur, et qui homo Dei et Christi esse jam coepit, Deo et Christo dignus habeatur.

[2Kb] II. Agnoscere enim se debet, fratres dilectissimi, [Col. 0584A] qui Deo militat, qui positus in coelestibus castris divinam jam sperat, ut ad procellas et turbines mundi trepidatio nulla sit in nobis, nulla turbatio, quando haec ventura praedixerit Dominus providae vocis hortatu instruens et docens et praeparans atque corroborans Ecclesiae suae populum ad omnem tolerantiam futurorum, bella et fumes et terrae motus et pestilentias per loca singula exsurgere praenuntiavit et cecinit. Et ne inopinatus nos et novus rerum infestantium metus quateret, magis ac magis in novissimis temporibus adversa crebrescere ante praemonuit. Fiunt ecce quae dicta sunt; et quando fiunt quae ante praedicta sunt, sequentur et quaecumque promissa sunt, Domino ipso pollicente et dicente: Cum autem videritis haec omnia fieri, scitote quoniam in proximo [Col. 0584B] est regnum Dei. (Luc. XXI, 31). Regnum Dei, fratres dilectissimi, esse coepit in proximo. Praemium vitae et gaudium salutis aeternae, et perpetua securitas [a 1Kb] , et possessio paradisi nuper amissa, mundo transeunte jam veniunt; jam terrenis coelestia et magna parvis et caducis aeterna succedunt. Quis hic anxietatis et sollicitudinis locus est? Quis inter haec trepidus et moestus est, nisi cui spes et fides deest? Ejus est enim mortem timere qui ad Christum nolit ire. Ejus est ad Christum nolle ire qui se non credat cum Christo incipere regnare.

[1Kb] III. Scriptum est enim justum fide vivere (Rom. I, 17). Si justus es, et fide vivis, si vere in Christum credis, cur non cum Christo futurus et de Domini pollicitatione securus quod ad Christum voceris [Col. 0584C] amplecteris, et quod diabolo careas gratularis. Simeon denique ille justus, qui vere justus fuit, qui fide plena Dei praecepta servavit, dum ei divinitus responsum fuisset quod non ante moreretur quam Christum vidisset, et Christus infans in templum cum matre venisset, agnovit in Spiritu natum esse [Col. 0585A] jam Christum, de quo sibi fuerat ante praedictum; quo viso, scivit se cito esse moriturum. Laetus itaque de morte jam proxima, et de vicina accersitione securus, accepit in manus puerum, 230 et benedicens Dominum exclamavit et dixit: Nunc dimittis servum tuum, Domine, secuudum verbum tuum in pace, quoniam viderunt oculi mei salutare tuum (Luc. II, 29, 30); probans scilicet atque contestans tunc esse servis Dei pacem, tunc liberam, tunc tranquillam quietem, quando, de istis mundi turbinibus extracti, sedis et securitatis aeternae portum petimus, quando expuncta hac morte ad immortalitatem venimus. Illa est enim vera [a 1Kb] pax, illa fida tranquillitas, illa stabilis et firma et perpetua securitas.

[2Kb] IV. Caeterum, quid aliud in mundo, quam pugna [Col. 0585B] adversus diabolum, quotidie geritur, quam adversus jacula ejus et tela conflictationibus assiduis dimicatur? Cum avaritia nobis, cum impudicitia, cum ira, cum ambitione congressio est, cum carnalibus vitiis, cum illecebris saecularibus assidua et molesta luctatio est. Obsessa mens hominis et undique diaboli infestatatione vallata [b 1Kb] vix occurrit singulis, vix resistit. Si avaritia prostrata est, exsurgit libido: si libido compressa est, succedit ambitio: si ambitio contempta est, ira exasperat, inflat superbia, vinolentia invitat, invidia concordiam rumpit, amicitiam zelus abscindit. Cogeris maledicere quod divina lex prohibet, compelleris jurare quod non licet.

[1Kb] V. Tot persecutiones animus quotidie patitur [c 1Kb] , tot periculis pectus urgetur; et delectat hic inter [Col. 0585C] diaboli gladios diu stare, cum magis concupiscendum sit et optandum ad Christum, subveniente velocius morte [d 1Kb] , properare, ipso instruente nos et dicente [e 1Kb] : [Col. 0586A] Amen amen dico vobis quoniam vos plorabitis et plangetis, saeculum autem gaudebit; vos tristes eritis, sed tristitia vestra in laetitiam veniet (Joan. XVI, 20). Quis non tristitia carere optet? quis non ad laetitiam venire festinet? Quando autem in laetitiam veniat nostra tristitia Dominus denuo ipse declarat dicens: Iterum [f 1Kb] videbo vos, et gaudebit cor vestrum, et gaudium vestrum nemo auferet a vobis (Ibid. 22). Cum ergo Christum videre gaudere sit, nec possit esse gaudium nostrum nisi cum viderimus Christum, quae caecitas animi quaeve dementia est amare pressuras et poenas et lacrymas mundi, et non festinare potius ad gaudium quod numquam possit auferri?

VI. Hoc autem fit, fratres dilectissimi, quia fides deest, quia nemo credit vera esse quae promittit [Col. 0586B] Deus, qui verax est, cujus sermo credentibus aeternus et firmus est. Si tibi vir gravis et laudabilis aliquid polliceretur, haberes utique pollicenti [g 1Kb] fidem, nec te falli aut decipi ab eo crederes quem stare in sermonibus atque in actibus suis scires. Nunc Deus tecum loquitur; et tu mente incredula perfidus fluctuas! Deus tibi de hoc mundo recedenti immortafitatem atque aeternitatem pollicetur; et tu dubitas! Hoc est Deum omnino non nosse; hoc est Christum, credentium [h 1Kb] dominum et magistrum, peccato incredulitatis offendere; hoc est in Ecclesia constitutum, fidem in domo fidei non habere.

[2Kb] VII. Quantum prosit exire de saeculo Christus ipse salutis atque utilitatis nostrae magister ostendit; qui, cum discipuli ejus contristarentur quod se jam diceret [Col. 0586C] recessurum, locutus est ad eos dicens: Si me dilexissetis, gauderetis utique, quoniam vado ad Patrem (Joan. XIV, 23), docens scilicet et ostendens, cum [Col. 0587A] chari quos diligimus de saeculo exeunt, gaudendum potius quam dolendum. Cujus rei memor beatus apostolus Paulus in Epistola sua ponit et dicit: Mihi vivere Christus est, et mori lucrum (Philip. I, 21); lucrum maximum computans jam saeculi [a 1Kb] laqueis non teneri, jam nullis peccatis et vitiis carnis obnoxium fieri, exemptum pressuris angentibus, et venenatis diaboli [b 1Kb] faucibus liberatum, ad laetitiam salutis aeternae Christo vocante proficisci.

[2Kb] VIII. Atenim quosdam 231 movet quod aequaliter cum gentilibus nostros morbi istius valitudo corripiat; quasi ad hoc crediderit Christianus, ut, immunis a contactu malorum, mundo et saeculo feliciter perfruatur, et non omnia hic adversa perpessus, ad futuram laetitiam reservetur. Movet quosdam quod sit [Col. 0587B] nobis cum caeteris mortalitas ista communis. Quid enim nobis in hoc mundo non commune cum caeteris quamdiu adhuc, secundum legem primae nativitatis, manet caro ista communis? Quoadusque istic in mundo sumus, cum genere humano carnis aequalitate conjungimur, spiritu separamur. Itaque, donec corruptivum istud induat incorruptionem, et mortale hoc accipiat immortalitatem (I Cor. XV, 53), et Christus [c 1Kb] nos perducat ad Deum Patrem, quaecumque sunt carnis incommoda sunt nobis cum humano genere communia. Sic, cum foetu sterili terra jejuna est, neminem fames separat. Sic, cum irruptione hostili civitas aliqua possessa est, omnes simul captivitas vastat. Et quando imbrem nubila serena suspendunt, omnibus siccitas una est. Et cum navem [Col. 0587C] scopulosa saxa constringunt [d 1Kb] , navigantibus naufragium sine exceptione commune est. Et oculorum dolor, et impetus febrium, et omnium valitudo membrorum cum caeteris communis est nohis quamdiu portatur in saeculo caro ista communis.

IX. Quinimmo, si qua conditione, qua lege crediderit Christianus noscat et teneat, sciet plus sibi quam caeteris in saeculo laborandum, cui magis sit [Col. 0588A] cum diaboli impugnatione luctandum. Docet et praemonet Scriptura divina dicens: Fili, accedens ad servitutem Dei, sta in justitia et timore, et praepara animam tuam ad tentationem. Et iterum: In dolore sustine, et in humilitate tua patientiam habe, quoniam in igne probatur aurum et argentum [e 1Kb] , homines vero receptibiles in camino humiliationis (Eccli. II, 1, 4, 5).

[2Kb] X. Sic Job post rerum damna, post pignorum funera, vulneribus quoque et vermibus graviter afflictus, non victus est, sed probatus; qui in ipsis conflictationibus et doloribus suis patientiam religiosae mentis ostendens ait: Nudus exivi de utero matris, nudus etiam ibo sub terram. Dominus dedit, Dominus abstulit. Sicut Domino visum est, ita factum est. Sit nomen Domini benedictum (Job. I, 21). Et cum eum [Col. 0588B] uxor quoque compelleret ut, vi doloris impatiens, aliquid adversus Deum querula et invidiosa voce loqueretur, respondit et dixit: Tamquam una ex ineptis mulieribus locuta es. Si bona excepimus de manu Domini, mala cur non tolerabimus? In his omnibus quae contigerunt ei, nihil peccavit Job labiis suis in conspectu Domini (Job II, 10). Itaque illi Dominus Deus perhibet testimonium dicens: Animadvertisti puerum meum Job? Non enim est similis illi quisquam in terris, homo sine querela, verus Dei cultor (Ibid., I, 8). Et Tobias, post opera magnifica, post misericordiae suae multa et gloriosa praeconia, caecitatem luminum passus, timens et benedicens in adversis Deum, per ipsam corporis sui cladem crevit ad laudem; quem et ipsum uxor sua depravare tentavit dicens: Ubi sunt justitiae [Col. 0588C] tuae [f 1Kb] ? Ecce quae pateris (Tob. II, 14). At ille, circa timorem Dei stabilis et firmus, et ad omnem tolerantiam passionis fide religionis armatus, tentationi uxoris invalidae in dolore non cessit, sed magis Deum patientia majore promeruit. Quem postmodum Raphael angelus collaudat et dicit: Opera Dei revelare et confiteri honorificum est. Nam, quando orabas tu et Sara nurus tua, ego obtuli memoriam orationis [Col. 0589A] vestrae in conspectu claritatis Dei. Et cum sepelires tu mortuos simpliciter, et quia non es cunctatus exsurgere et derelinquere prandium tuum, et abisti et condidisti mortuum, missus sum tentare te, et iterum 232 me misit Deus curare te et Saram nurum tuam. Ego enim sum Raphael unus ex septem Angelis sanctis qui assistimus et conversamur ante claritatem Dei (Tob. XII, 11-15).

[2Kb] XI. Hanc tolerantiam justi semper habuerunt, hanc Apostoli disciplinam de Domini lege tenuerunt, non mussitare in adversis, sed quaecumque in saeculo accidunt fortiter et patienter accipere, cum Judaeorum populus hinc semper offenderit quod adversus Deum frequentius murmuraret, sicut testatur in Numeris Dominus Deus dicens: Desinat murmuratio eorum a me, et non morientur (Num. XVIII, 25). Murmurandum [Col. 0589B] non est in adversis, fratres dilectissimi, sed patienter et fortiter quidquid acciderit sustinendum, cum scriptum sit: Sacrificium Deo spiritus contribulatus, cor contritum et humiliatum Deus non despicit (Psal. L, 19); in Deuteronomio quoque moneat per Moysen Spiritus sanctus et dicat [a 1Kb] : Dominus Deus tuus vexabit te, et famem injiciet tibi, et cognoscetur in corde [Col. 0590A] tuo si bene custodieris praecepta ejus, sive non (Deut. VIII, 2). Et iterum: Tentat vos Dominus Deus vester, ut sciat si diligitis Dominum Deum vestrum ex toto corde vestro et ex tota anima vestra (Deut. XIII, 4).

[6Kb] XII. Sic Abraham Deo placuit, qui, ut placeret Deo, nec amittere filium timuit, nec gerere parricidium recusavit (Gen. XX). Qui filium non potes lege et sorte mortalitatis amittere, quid faceres si filium jubereris occidere? Ad omnia paratum facere timor Dei et fides debet. Sit licet rei familiaris amissio, sit de infestantibus morbis assidua membrorum et cruenta vexatio, sit de uxore, de liberis, de excedentibus charis funebris et tristis avulsio; non sint tibi scandala ista, sed praelia; nec debilitent aut frangant Christiani fidem [b 1Kb] , sed potius ostendant in colluctatione [Col. 0590B] virtutem, cum contemnenda sit omnis injuria malorum praesentium fiducia futurorum bonorum. Nisi praecesserit pugna, non potest esse victoria: cum fuerit in pugnae congressione victoria, tunc datur vincentibus et corona. Navis [c 1Kb] gubernator in tempestate dinoscitur, in acie miles probatur. Delicata jactatio est cum periculum non est. Conflictatio [Col. 0591A] in adversis probatio est veritatis [a 1Kb] . Arbor quae alta radice fundata est, ventis incumbentibus non movetur; et navis quae forti compage solida est [b 1Kb] , pulsatur fluctibus, nec foratur; et quando area fruges terit, ventos grana fortia et robusta contemnunt, inanes paleae flatu portante rapiuntur.

XIII. Sic et apostolus Paulus, post naufragia, post flagella, post carnis et corporis multa et gravia tormenta, non vexari sed emendari se dicit adversis, ut, dum gravius affligitur, verius probaretur: Datus est mihi, inquit, stimulus carnis meae, angelus Satanae qui me colaphizet, ut non extollar. Propter quod ter Dominum rogavi ut discederet a me, et dixit mihi: Sufficit tibi gratia mea. Nam virtus in infirmitate perficitur (II Cor. XII, 7-9). Quando ergo infirmitas et imbecillitas [Col. 0591B] et vastitas aliqua grassatur, tunc virtus nostra perficitur, tunc fides, si tentata perstiterit, coronatur, sicut scriptum est: Vasa figuli probat fornax, et homines justos tentatio tribulationis (Eccli. XXVII, 5). Hoc denique inter nos et caeteros interest, qui Deum nesciunt, quod illi in adversis queruntur et murmurant, nos adversa non avocant a virtutis et fidei veritate, sed corroborant [c 1Kb] in dolore.

[1Kb] XIV. Hoc quod nunc corporis vires solutus in fluxum venter eviscerat, quod in faucium vulnera conceptus medullitus ignis exaestuat, quod assiduo vomitu intestina quatiuntur, quod oculi vi sanguinis inardescunt, quod quorumdam vel pedes vel aliquae membrorum partes contagio morbidae putredinis amputantur, quod per jacturas et damna corporum prorumpente [Col. 0591C] languore vel debilitatur incessus, vel auditus, [Col. 0592A] 233 obstruitur, vel caecatur aspectus, ad documentum proficit fidei. Contra tot impetus vastitatis et mortis inconcussi animi virtutibus congredi, quanta pectoris magnitudo est! quanta sublimitas inter ruinas generis humani stare erectum, nec cum eis quibus spes in Deum nulla est jacere prostratum! Gratulari magis oportet et temporis munus amplecti quod, dum nostram fidem fortiter promimus, et labore [d 1Kb] tolerato ad Christum per angustam Christi viam pergimus, praemium vitae [e 1Kb] ejus et fidei ipso judicante capiamus. Mori plane timeat, sed qui, ex aqua et Spiritu non renatus, gehennae ignibus mancipatur. Mori timeat qui non Christi cruce et passione censetur: mori timeat qui ad secundam mortem de hac morte transibit: mori timeat quem, de saeculo recedentem, perennibus [Col. 0592B] poenis aeterna flamma torquebit: mori timeat cui hoc mora longiore confertur, ut cruciatus ejus et gemitus interim differatur.

[4Kb] XV. Multi ex nostris in hac mortalitate moriuntur, hoc est, multi ex nostris de saeculo liberantur. Mortalitas ista, ut Judaeis et gentilibus et Christi hostibus pestis est, ita Dei servis salutaris excessus est. Hoc quod, sine ullo discrimine generis humani, cum injustis moriuntur et justi, non est quod putetis bonis et malis interitum esse communem: ad refrigerium justi vocantur, ad supplicium rapiuntur injusti; datur velocius tutela fidentibus, perfidis poena. Improvidi et ingrati sumus, fratres dilectissimi, ad divina beneficia, nec quid nobis conferatur agnoscimus. Excedunt ecce in pace tutae cum gloria sua virgines, venientis antichristi minas et corruptelas et lupanaria [Col. 0592C] non timentes, pueri periculum lubricae aetatis evadunt, [Col. 0593A] ad continentiae atque innocentiae praemium feliciter perveniunt, tormenta jam non timet delicata matrona, metum persecutionis et manus cruciatusque carnificis moriendi celeritate lucrata. Pavore mortalitatis et temporis accenduntur tepidi, constringuntur remissi, excitantur ignavi, desertores compelluntur ut redeant, gentiles coguntur ut credant, vetus fidelium populus ad quietem vocatur, ad aciem recens et copiosus exercitus robore fortiore colligitur, pugnaturus sine metu mortis cum praelium venerit, qui ad militiam tempore mortalitatis accedit.

[1Kb] XVI. Quid deinde illud, fratres dilectissimi, quale est, quam pertinens, quam necessarium, quod pestis ista et lues, quae horribilis et feralis videtur, explorat justitiam singulorum, et mentes humani generis examinat, [Col. 0593B] an infirmis serviant sani, an propinqui cognatos pie diligant, an misereantur servorum languentium domini, an deprecantes aegros non deserant medici, an feroces violentiam suam comprimant, an rapaces avaritiae furentis insatiabilem semper ardorem vel metu mortis extinguant, an cervicem flectant superbi, an audaciam leniant [a 1Kb] improbi, an pereuntibus charis, vel sic aliquid divites indigentibus largiantur et donent sine haerede morituri! Ut nihil aliud mortalitas ista contulerit, hoc Christianis et Dei servis plurimum praestitit, quod martyrium coepimus libenter appetere, dum mortem discimus non timere. Exercitia sunt nobis ista, non funera. Dant animo fortitudinis gloriam, contemptu mortis praeparant ad coronam.

[1Kb] XVII. Sed fortasse aliquis opponat et dicat: Hoc [Col. 0593C] me ergo in praesenti mortalitate contristat quod qui paratus ad confessionem fueram, et ad tolerantiam passionis toto me corde et plena virtute devoveram, [Col. 0594A] martyrio meo privor, dum morte praevenior. Primo in loco non est in tua potestate, sed in Dei dignatione martyrium, nec potes te dicere perdidisse quod nescis an merearis accipere 234. Tunc deinde Deus scrutator [b 1Kb] renis et cordis et occultorum contemplator et cognitor videt te et laudat et comprobat, et qui perspicit apud te paratam fuisse virtutem, reddet pro virtute mercedem. Numquid Cain cum Deo munus offerret jam peremerat fratrem? Et tamen parricidium mente conceptum Deus providus ante damnavit. Ut illic cogitatio mala et perniciosa conceptio Deo providente prospecta est [c 1Kb] , ita et in Dei servis, apud quos confessio cogitatur et martyrium mente concipitur, animus ad bonum deditus Deo judice coronatur. Aliud est martyrio animum deesse, aliud animo defuisse [Col. 0594B] martyrium. Qualem te invenit Dominus cum vocat, talem pariter et judicat, quando ipse testetur et dicat: Et scient omnes Ecclesiae quia ego sum scrutator renis et cordis (Apoc. II, 23). Nec enim Deus sanguinem nostrum desiderat [d 1Kb] , sed fidem quaerit. Nam nec Abraham, nec Isaac, nec Jacob occisi sunt, et tamen fidei ac justitiae meritis honorati inter Patriarchas primi esse meruerunt; ad quorum convivium congregatur quisquis fidelis et justus et laudabilis invenitur.

[2Kb] XVIII. Meminisse debemus voluntatem nos, non nostram, sed Dei facere debere, secundum quod nos Dominus quotidie jussit orare. Quam praeposterum est, quamque perversum, ut, cum ei voluntatem fieri postulemus, quando evocat nos et accersit de hoc [Col. 0594C] mundo Deus, non statim voluntatis ejus imperio pareamus. Obnitimur et reluctamur, et, pervicacium more servorum, ad conspectum Domini cum tristitia [Col. 0595A] et moerore perducimur, exeuntes istinc necessitatis vinculo, non obsequio voluntatis; et volumus ab eo praemiis coelestibus honorari ad quem venimus inviti! Quid ergo oramus et petimus ut adveniat regnum coelorum, si captivitas terrena delectat? Quid precibus frequenter iteratis rogamus et poscimus ut acceleret dies regni, si majora desideria et vota potiora sunt servire istic diabolo quam regnare cum Christo?

[2Kb] XIX. Denique, ut manifestius divinae providentiae indicia clarescerent quod Dominus praescius futurorum suis consulat ad veram salutem, cum quidam de collegis et consacerdotibus nostris, infirmitate [a 1Kb] defessus et de appropinquante jam morte sollicitus, commeatum sibi precaretur, adstitit deprecanti et jam pene morienti juvenis honore et majestate venerabilis, [Col. 0595B] statu celsus [b 1Kb] et clarus aspectu, et quem assistentem sibi vix posset humanus aspectus oculis carnalibus intueri, nisi quod talem videre jam poterat de saeculo recessurus. Atque ille [c 1Kb] non sine quadam animi et vocis indignatione infremuit et dixit: »Pati timetis, exire non vultis, quid faciam vobis?« Increpantis vox est et monentis, qui de persecutione sollicitis, de accersitione securis [d 1Kb] non consentit ad praesens desiderium, sed consulit in futurum. Audivit frater noster et collega moriturus quod caeteris diceret. Nam qui moriturus audivit, ad hoc audivit ut diceret. Audivit non sibi ille, sed nobis. Nam quid sibi disceret jam recessurus? Didicit immo nobis [e 1Kb] remanentibus, ut, dum sacerdotem qui commeatum petebat increpitum esse comperimus, quid cunctis [Col. 0595C] expediat agnosceremus [f 1Kb] .

[1Kb] XX. Nobis quoque ipsis minimis et extremis quoties [Col. 0596A] revelatum est, quam frequenter atque manifeste de Dei dignatione praeceptum est ut contestarer assidue et publice praedicarem fratres nostros non esse lugendos accersitione Dominica de saeculo liberatos, cum sciamus non eos amitti [g 1Kb] sed praemitti, recedentes praecedere, ut proficiscentes, ut navigantes solent, desiderari eos debere, non plangi, nec accipiendas esse hic atras vestes, 235 quando illi ibi indumenta alba jam sumpserint, occasionem dandam non esse gentilibus ut nos merito ac jure reprehendant quod quos vivere apud Deum dicimus, ut extinctos et perditos lugeamus, et fidem quam sermone et voce depromimus cordis et pectoris testimonio non probemus. Spei nostrae ac fidei praevaricatores sumus; simulata [h 1Kb] , ficta, fucata videntur esse quae [Col. 0596B] dicimus. Nihil prodest verbis praeferre virtutem et factis destruere veritatem.

[3Kb] XXI. Increpat [i 1Kb] denique apostolus Paulus et objurgabat et culpat si qui contristentur in excessu suorum: Nolumus [j 1Kb] , inquit, ignorare vos, fratres, de dormientibus, ut non contristemini sicut et caeteri qui spem non habent. Si enim credimus quia Jesus mortuus est et resurrexit, sic et Deus eos qui dormierunt in Jesu adducet cum illo (I Thessal. IV, 13, 14). Eos contristari dicit in excessu suorum qui spem non habent. Qui autem spe vivimus et in Deum credimus et Christum passum esse pro nobis et resurrexisse confidimus, in Christo manentes, et per ipsum atque in ipso resurgentes, quid aut ipsi recedere istinc de saeculo nolumus, aut nostros recedentes quasi perditos [Col. 0596C] plangimus ac dolemus, ipso Christo Domino et Deo nostro monente ac dicente: Ego sum resurrectio et [Col. 0597A] vita. Qui credit in me, licet moriatur, vivet; et omnis qui vivit et credit in me, non morietur in aeternum (Joan. XI, 25, 26). Si in Christum credimus, si fidem verbis et promissis ejus habemus, et non morimur in aeternum, [a 1Kb] ad Christum, cum quo et victuri et regnaturi semper sumus, laeta securitate veniamus.

[3Kb] XXII. Quod interim morimur, ad immortalitatem morte transgredimur; nec potest vita aeterna succedere, nisi hinc contigerit exire. Non est exitus iste, sed transitus et temporali itinere decurso ad aeterna transgressus. Quis non ad meliora venire [b 1Kb] festinet? quis non mutari et transformari [c 1Kb] ad Christi speciem et ad coelestis gloriae dignitatem venire citius exoptet, Paulo apostolo praedicante et dicente: Nostra autem conversatio, inquit, in coelis est [d 1Kb] , unde et Dominum [Col. 0597B] exspectamus Jesum Christum, qui transformabit [e 1Kb] corpus humilitatis nostrae conformatum [f 1Kb] corpori claritatis suae (Philip. III, 20, 21). Tales nos futuros et Christus [Col. 0598A] Dominus pollicetur, quando, ut cum illo simus, et cum illo in aeternis sedibus vivamus, atque in regnis coelestibus gaudeamus, Patrem pro nobis precatur dicens: Pater, quos mihi dedisti volo ut ubi ego fuero et ipsi sint mecum, et videant claritatem quam mihi dedisti priusquam mundus fieret (Joan. XVII, 24). Venturus ad Christi sedem, ad regnorum coelestium claritatem, lugere non debet nec plangere, sed potius, secundum pollicitationem Domini, secundum fidem veri, in profectione hac sua et translatione gaudere.

[14Kb] XXIII. Sic denique invenimus et Enoch translatum esse, qui Deo placuit, sicut in Genesi testatur et loquitur Scriptura divina: Et placuit [g 1Kb] Enoch Deo, et non est inventus postmodum, quia Deus illum transtulit (Gen. V, 24). Hoc fuit placuisse in conspectu [Col. 0598B] Dei, de hoc contagio saeculi meruisse transferi. Sed et per Salomonem docet Spiritus sanctus eos qui Deo placeant maturius istinc eximi et citius liberari, [Col. 0599A] ne, dum in isto mundo diutius immorantur, mundi contactibus polluantur. Raptus est, inquit, ne malitia mutaret intellectum illius (Sap. IV, 11, 14). Placita enim erat Deo anima ejus. Propter hoc properavit ebducere eum de media iniquitate [a 1Kb] . Sic et in Psalmis ad Dominum properat spiritali fide Deo suo anima devota dicens: Quam dilectissimae habitationes tuae, Deus virtutum! Desiderat et properat anima mea ad atria Dei [b 1Kb] (Psal. LXXXIII, 2, 3).

XXIV. Ejus est in mundo diu velle remanere quem mundus oblectat, quem saeculum blandiens atque decipiens illecebris terrenae voluptatis invitat. Porro, cum mundus oderit Christianum, 236 quid amas eum qui te odit, et non magis sequeris Christum, qui te et redemit et diligit? Joannes in Epistola sua clamat [Col. 0599B] et loquitur, et ne, carnalia desideria sectantes, mundum diligamus hortatur: Nolite, inquit, diligere mundum neque ea quae in mundo sunt. Si quis dilexerit mundum, non est charitas Patris in illo; quia omne quod in mundo est concupiscentia carnis est et concupiscentia oculorum et ambitio saeculi, quae non est a Patre, sed ex concupiscentia mundi. Et mundus transibit et concupiscentia ejus: qui autem fecerit voluntatem Dei manet in aeternum, quomodo et Deus manet in aeternum (I Joan. II, 15-17). Potius, fratres dilectissimi, mente [Col. 0600A] integra, fide firma, virtute robusta, parati ad omnem voluntatem Dei simus, pavore mortis excluso, immortalitatem quae sequitur cogitemus. Hoc nos ostendamus esse quod credimus, ut neque charorum lugeamus excessum, et cum accersitionis propriae dies venerit, incunctanter et libenter ad Dominum ipso vocante veniamus.

XXV. Quod cum semper faciendum fuerit Dei servis, nunc fieri multo magis debet, corruente jam mundo et malorum infestantium turbidinibus obsesso; ut qui cernimus coepisse jam gravia et scimus imminere graviora, lucrum maximum computemus si istinc velocius recedamus. Si in habitaculo tuo parietes vetustate nutarent, tecta desuper tremerent, domus jam fatigata, jam lassa, aedificiis senectute [Col. 0600B] labentibus, ruinam proximam minaretur, nonne omni celeritate migrares? Si navigante te turbida et procellosa tempestas fluctibus violentius excitatis praenuntiaret futura naufragia, nonne portum velociter peteres? Mundus ecce nutat et labitur, et ruinam sui non jam senectute rerum, sed fine testatur; et tu non Deo gratias agis, non tibi gratularis quod, exitu maturiore subtractus, ruinis et naufragiis et plagis imminentibus exuaris? [c 1Kb]

[3Kb] XXVI. Considerandum est, fratres dilectissimi, et [Col. 0601A] identidem cogitandum renuntiasse nos mundo, et tamquam hospites et peregrinos istic [a 1Kb] interim degere. Amplectamur diem qui assignat singulos domicilio suo, qui nos istinc ereptos et laqueis saecucularibus exsolutos paradiso restituit et regno. Quis non peregre constitutus properaret in patriam regredi? quis non, ad suos navigare festinans, ventum prosperum cupidius optaret, ut velociter charos liceret amplecti? Patriam nostram paradisum computamus [b 1Kb] : parentes Patriarchas habere jam coepimus. Quid non properamus et currimus ut patriam nostram videre, ut parentes salutare possimus? Magnus illic nos charorum numerus exspectat, parentum, fratrum, filiorum frequens nos et copiosa turba desiderat, jam de sua incolumitate secura, et adhuc [Col. 0601B] de nostra salute sollicita. Ad horum conspectum et complexum venire quanta et illis et nobis in commune laetitia est? Qualis illic coelestium regnorum [Col. 0602A] voluptas sine timore moriendi, et cum aeterni ate vivendi quam summa et perpetua felicitas! Illic Apostolorum gloriosus chorus, illic Prophetarum exultantium numerus, illic Martyrum innumerabilis populus ob certaminis et passionis victoriam coronatus, triumphantes illic; Virgines, quae concupiscentiam carnis et corporis continentiae robore subegerunt; remunerati misericordes, qui alimentis et largitionibus pauperum justitiae opera fecerunt, qui Dominica praecepta servantes ad coelestes thesauros terrena patrimonia transtulerunt. Ad hos, fratres dilectissimi, avida cupiditate properemus, ut cum his cito esse, ut cito ad Christum venire contingat optemus. Hanc cogitationem nostram Deus videat, hoc propositum mentis et fidei Dominus Christus aspiciat, [Col. 0602B] daturus eis gloriae suae ampliora praemia quorum circa se fuerint desideria majora.





[Col. 0601]
237 LIBER DE OPERE ET ELEEMOSYNIS. [1Kb] (C)

[Col. 0601D] [2Kb] I. MULTA et magna sunt, fratres [c 1Kb] charissimi beneficia divina quibus in salutem nostram Dei Patris et Christi larga et copiosa clementia et operata sit et [Col. 0602D] semper operetur, quod conservandis ac vivificandis nobis Pater Filium misit, ut reparare nos posset, quodque Filius missus esse et hominis filius fieri voluit [Col. 0603A] [a 1Kb] ut nos Dei filios faceret. Humiliavit se, ut populum qui prius jacebat erigeret: vulneratus est, ut vulnera nostra curaret [b 1Kb] : servivit, ut ad libertatem servientes extraheret: mori sustinuit, ut immortalitatem mortalibus exhiberet. Multa haec sunt et magna divinae misericordiae munera [c 1Kb] . Sed adhuc, qualis providentia illa et quanta clementia est quod nobis salutari ratione prospicitur, ut homini qui redemptus est reservando plenius consulatur! Nam, cum Dominus adveniens sanasset illa quae Adam portaverat vulnera, et venena serpentis antiqua [d 1Kb] curasset, legem dedit sano [e 1Kb] , et praecepit ne ultra jam peccaret, ne quid peccanti gravius eveniret. Coarctati eramus et in angustum innocentiae praescriptione conclusi. Nec haberet [f 1Kb] quid fragilitatis humanae infirmitas atque [Col. 0603B] imbecillitas faceret, nisi iterum pietas divina subveniens, justitiae et misericordiae operibus ostensis, viam quamdam tuendae salutis aperiret, ut sordes postmodum, quascumque contrahimus [g 1Kb] , eleemosynis abluamus.

II. Loquitur in Scripturis divinis Spiritus sanctus et dicit: Eleemosynis et fide delicta purgantur (Prov. XV, 27). Non utique illa delicta quae fuerant ante contracta, nam illa Christi sanguine et sanctificatione purgantur. Item denuo dicit: Sicut aqua extinguit ignem, sic eleemosyna extinguit peccatum (Eccli. III, 33). Hic quoque ostenditur et probatur quia, sicut lavacro aquae salutaris gehennae ignis extinguitur, ita et eleemosynis atque operationibus [h 1Kb] justis delictorum flamma [i 1Kb] sopitur. Et quia [j 1Kb] semel in Baptismo remissa peccatorum datur [k 1Kb] , assidua et jugis operatio [Col. 0603C] Baptismi instar imitata [l 1Kb] , Dei rursus indulgentiam largitur [m 1Kb] . Hoc et in Evangelio Dominus docet. Nam [Col. 0604A] cum denotarentur discipuli ejus quod ederent, nec prius manus abluissent [n 1Kb] , respondit et dixit: Qui fecit quod intus est, fecit et quod foris est. Verum date eleemosynam, et ecce vobis munda omnia (Luc. XI, 40): docens scilicet et ostendens non manus lavandas esse, sed pectus, et sordes intrinsecus potius quam extrinsecus detrahendas; verum qui purgaverit quod est intus, eum quoque id quod foris est repurgasse, et emundata mente, cute quoque et corpore mundum esse coepisse. Porro autem, monens et ostendens unde mundi et purgati esse possimus, addidit eleemosynas esse faciendas. Misericors docet et monet misericordiam fieri; et quia servare quaerit quos magno pretio redemit [o 1Kb] , post Baptismi gratiam sordidatos docet denuo posse purgari.

[Col. 0604B] [2Kb] III. Agnoscamus itaque, fratres charissimi, divinae indulgentiae munus salubre [p 1Kb] , et emundandis purgandisque peccatis nostris, qui sine aliquo 238 conscientiae vulnere esse non possumus, medelis spiritalibus vulnera nostra curemus. Nec quisquam [q 1Kb] sic sibi de puro atque immaculato pectore [r 1Kb] blandiatur, ut, innocentia sua fretus, medicinam non putet adhibendam esse vulneribus, cum scriptum sit: Quis gloriabitur castum se habere cor, aut quis gloriabitur mundum se esse a peccatis (Prov. XX, 9)? et iterum in Epistola sua Joannes ponat et dicat: Si dixerimus quia peccatum non habemus, nos ipsos decipimus [s 1Kb] , et veritas in nobis [t 1Kb] non est (I Joan. I, 8). Si autem nemo esse sine peccato potest, et quisquis inculpatum se esse dixerit, aut superbus aut stultus est, quam necessaria, quam benigna est [Col. 0604C] divina clementia, quae, cum sciat [u 1Kb] non deesse sanatis quaedam postmodum vulnera, dedit curandis denuo sanandisque vulneribus remedia salutaria!

[Col. 0605A] [1Kb] IV. Numquam denique, fratres dilectissimi, admonitio divina cessavit et tacuit [a 1Kb] quominus in Scripturis sanctis tam veteribus quam novis [b 1Kb] semper et ubique ad misericordiae opera Dei populus provocaretur [c 1Kb] ; et canente atque exhortante Spiritu sancto, quisquis ad spem regni coelestis instruitur, facere eleemosynas jubetur. Mandat et praecipit Esaiae Deus: Exclama, inquit, in fortitudine, et noli parcere. Sicut tuba exalta vocem tuam, et annuntia plebi meae peccata ipsorum et domui Jacob facinora [d 1Kb] eorum (Isa. LVIII, 1). Et cum peccata eis sua exprobrari praecepisset, cumque eorum facinora pleno indignationis impetu protulisset, dixissetque eos nec, si orationibus et precibus et jejuniis uterentur, satisfacere pro delictis posse, nec, si in cilicio et cinere volverentur, iram Dei posse lenire, [Col. 0605B] in novissima tamen parte, demonstrans solis eleemosynis Deum posse placari, addidit dicens: Frange esurienti panem tuum, et egenos sine tecto induc in domum tuam. Si videris nudum, vesti eum, et domesticos seminis tui non despicias. Tunc erumpet temporaneum lumen tuum, et vestimenta tua cito orientur, et praeibit ante te justitia, et claritas Dei circumdabit te. Tunc exclamabis, et Deus exaudiet te. Dum adhuc loqueris dicet: Ecce adsum (Ibid., 7-9).

[3Kb] V. Remedia [e 1Kb] propitiando Deo ipsius Dei verbis data sunt, quid deberent facere peccantes magisteria divina docuerunt, operationibus justis Deo satisfieri, misericordiae meritis peccata purgari. Et apud Salomonem legimus: Conclude eleemosynam in corde pauperis [f 1Kb] , et haec pro te exorabit ab omni malo. Et iterum: [Col. 0605C] Qui obturat aures ne audiat imbecillum, et ipse invocabit Deum, et non erit qui exaudiat eum (Prov. XXI, [Col. 0606A] 13). Neque enim promereri misericordiam Domini poterit qui misericors ipse non fuerit, aut impetrabit de divina pietate aliquid in precibus qui ad precem pauperis non fuerit humanus. Quod item in Psalmis Spiritus sanctus declarat et probat dicens: Beatus qui intelligit super egenum [g 1Kb] et pauperem, in die mala liberabit eum Dominus (Psal. XL, 2). Quorum praeceptorum memor Daniel, cum rex Nabuchodonosor adverso somnio territus aestuaret, pro avertendis malis ad divinam opem impetrandam remedium dedit dicens: Propterea, rex, consilium meum placeat tibi, et peccata tua eleemosynis redime et injustitias tuas miserationibus pauperum, et erit Deus parcens [h 1Kb] peccatis tuis (Dan. IV, 24). Cui rex non obtemperans, adversa quae viderat et infesta perpessus est: quae evadere et [Col. 0606B] vitare potuisset, si peccata sua eleemosynis redemisset. Raphael quoque angelus paria [i 1Kb] testatur, et ut eleemosyna libenter ac largiter fiat hortatur dicens: Bona est oratio [j 1Kb] cum jejunio et eleemosyna: quia eleemosyna a morte liberat, et ipsa purgat peccata (Tob. XII, 8). Ostendit orationes nostras ac jejunia minus posse nisi eleemosynis adjuventur [k 1Kb] , deprecationes solas parum ad impetrandum valere, nisi factorum et operum accessione 239 satientur [l 1Kb] . Revelat Angelus et manifestat et firmat eleemosynis petitiones nostras efficaces fieri, eleemosynis vitam de periculis redimi, eleemosynis animas a morte liberari.

VI. Nec sic, fratres charissimi, ista proferimus ut non quod Raphael angelus dixit veritatis testimonio comprobemus: in Actibus [m 1Kb] Apostolorum facti fides [Col. 0606C] posita est, et quod eleemosynis, non tantum a secunda, sed a prima morte animae liberentur gestae et [Col. 0607A] impletae rei probatione compertum est [a 1Kb] . Tabitha [b 1Kb] , operationibus justis et eleemosynis praestandis plurimum dedita, cum infirmata esset et mortua, ad cadaver exanime Petrus accitus est: qui cum impigre pro apostolica humanitate venisset, circumsteterunt eum viduae flentes et rogantes, pallia et tunicas et omnia illa quae prius sumpserant indumenta monstrantes, nec pro defuncta suis vocibus, sed ipsius operibus deprecantes. Sensit Petrus impetrari posse quod sic petebatur, nec defuturum Christi auxilium viduis deprecantibus, quando esset in viduis ipse vestitus. Cum itaque genibus nixus [c 1Kb] orasset, viduarum ac pauperum idoneus advocatus legatas sibi preces ad Dominum pertulisset, conversus ad corpus, quod in tabula jam lotum jacebat, Tabitha, inquit, exsurge in nomine Jesu Christi [d 1Kb] (Act. IX, 40). Nec defuit Petro [Col. 0607B] quominus statim ferret auxilium qui in Evangelio [e 1Kb] dari dixerat quicquid fuisset ejus nomine postulatum. Mors itaque suspenditur et spiritus redditur, et, mirantibus ac stupentibus cunctis, ad hanc mundi denuo lucem redivivum corpus animatur. Tantum potuerunt misericordiae merita, tantum opera justa [f 1Kb] valuerunt! Quae laborantibus viduis largita fuerat subsidia vivendi, meruit ad vitam viduarum petitione revocari.

[1Kb] VII. Itaque in Evangelio Dominus, doctor vitae nostrae et magister salutis aeternae, vivificans credentium populum et vivificatis consulens in aeternum, inter sua mandata divina et praecepta coelestia nihil crebrius mandat et praecipit quam ut insistamus [Col. 0607C] eleemosynis dandis, nec terrenis possessionibus incubemus, sed coelestes thesauros potius recondamus. Vendite, inquit, res vestras, et date eleemosynam (Luc. XII, 33). Et iterum: Nolite vobis condere thesauros super terram, ubi tinea et comestura exterminat, et ubi fures effodiunt et furantur. Thesaurizate autem vobis thesauros in coelo, ubi neque tinea neque comestura exterminat, et ubi fures non effodiunt nec furantur. Ubi enim fuerit thesaurus tuus, ibi erit et cor tuum (Matth. VI, 19-21). Et cum observata lege perfectum et consummatum vellet ostendere, Si vis, inquit, perfectus esse, vade et vende omnia tua [g 1Kb] , et da egenis, et habebis thesaurum in coelo; et veni, sequere me (Matth. XIX, 21). Item alio loco negotiatorem coelestis gratiae et comparatorem salutis aeternae, distractis [Col. 0607D] omnibus rebus suis, pretiosam margaritam, hoc est [Col. 0608A] vitam aeternam Christi cruore pretiosam, de quantitate patrimonii sui dicit debere mercari: Simile est, inquit, regnum coelorum homini negotiatori [h 1Kb] quaerenti bonas margaritas. Ubi autem invenit pretiosam margaritam, abiit et vendidit omnia quae habuit, et emit illam (Matth. XIII, 45).

[1Kb] VIII. Eos denique et Abrahae filios dicit quos in juvandis alendisque pauperibus operarios cernit. Nam, cum Zachaeus dixisset: Ecce dimidium ex substantia mea do egenis, et si cui quid fraudavi [i 1Kb] , quadruplum reddo, respondit Jesus et dixit quia salus [j 1Kb] hodie huic domui facta est, quoniam et hic filius est Abrahae (Luc. XIX, 8, 9). Nam, si Abraham credidit Deo et deputatum est ei ad justitiam, utique qui secundum praeceptum Dei eleemosynas facit, Deo credit, et qui habet fidei veritatem, servat Dei timorem; qui autem [Col. 0608B] Dei timorem servat, in miserationibus pauperum Deum cogitat [k 1Kb] . Operatur enim ideo [l 1Kb] 240 quia credit, quia scit vera esse quae praedicta sunt verbis Dei, nec Scripturam sanctam posse mentiri; arbores infructuosas, id est, steriles homines, excidi et in ignem mitti, misericordes autem ad regnum vocari. Qui et alio in loco operarios et fructuosos fideles appellat, infructuosis vero et sterilibus fidem derogat dicens: Si in injusto mammona fideles non fuistis, quod est verum [m 1Kb] quis credet vobis? Et si in alieno fideles non fuistis, quod est vestrum quis dabit vobis (Luc. XVI, 11)?

IX. Si [n 1Kb] vereris et metuis ne, si operari plurimum coeperis, patrimonio tuo larga operatione finito ad penuriam forte redigaris, esto in hac parte intrepidus, [Col. 0608C] esto securus; finiri non potest unde in usus Christi impenditur, unde opus coeleste celebratur. Nec hoc tibi de meo spondeo, sed de sanctarum Scripturarum fide et divinae pollicitationis auctoritate promitto. Loquitur per Salomonem Spiritus sanctus et dicit: Qui dat pauperibus, numquam egebit; qui autem avertit oculum suum, in magna penuria erit (Prov. XXVIII, 27); ostendens misericordes atque operantes egere non posse, magis parcos et steriles ad inopiam postmodum devenire. Item beatus apostolus Paulus, Dominicae inspirationis gratia plenus: Qui administrat, inquit, semen seminanti, et panem ad edendum praestabit, et multiplicabit seminationem vestram, et augebit incrementa frugum justitiae vestrae, ut in omnibus locupletemini. Et iterum: Administratio [Col. 0608D] hujus officii non tantum supplebit ea quae sanctis desunt, [Col. 0609A] sed et abundabit [a 1Kb] per multam gratiarum actionem [b 1Kb] in Deum (II Cor. IX, 10-12); quoniam, dum gratiarum actio ad Deum pro eleemosynis [c 1Kb] atque operationibus nostris pauperum oratione dirigitur, census operantis [d 1Kb] Dei retributione cumulatur. Et Dominus in Evangelio, jam tunc ejusmodi hominum corda considerans, et perfidis atque incredulis praescia voce denuntians, contestatur et dicit: Nolite cogitare dicentes: Quid edemus, aut quid bibemus, aut quid vestiemur? haec enim nationes quaerunt. Scit autem [e 1Kb] Pater vester quia omnium horum indigetis. Quaerite primum regnum Dei et justitiam ejus [f 1Kb] , et omnia ista apponentur vobis (Matth. VI, 31-33). Eis omnia apponi dicit et tradi qui regnum et justitiam Dei quaerunt. Eos enim Dominus, cum judicii dies venerit, [Col. 0609B] ad percipiendum regnum dicit admitti qui fuerint in Ecclesia ejus operati.

[1Kb] X. Metuis ne patrimonium tuum forte deficiat si operari ex eo largiter coeperis, et nescis, miser, quia, dum times ne res familiaris deficiat, vita ipsa et salus deficit; et, dum ne quid de rebus tuis minuatur attendis, non respicis quod ipse minuaris, amator magis mammonae quam animae tuae; ut, dum times ne pro te patrimonium tuum perdas, ipse pro patrimonio tuo pereas [g 1Kb] . Et ideo bene Apostolus clamat et dicit: Nihil intulimus in hunc mundum, verum nec auferre quid possumus. Habentes itaque exhibitionem et tegumentum, his contenti simus. Qui autem volunt divites fieri, incidunt in tentationem et in muscipulam et desideria multa et nocentia, quae mergunt hominem in perditionem [Col. 0609C] et in interitum. Radix enim omnium malorum est cupiditas: quam quidam appetentes naufragaverunt a fide, et inseruerunt se doloribus multis (I Tim. VI, 7-10).

[1Kb] XI. Metuis ne patrimonium tuum forte deficiat, si operari ex eo largiter coeperis. Quando enim factum est ut justo possent deesse subsidia vitae [h 1Kb] , cum scriptum sit: Non occidet fame Dominus animam justam (Prov. X, 3). Helias in solitudine corvis ministrantibus pascitur, et Danieli in lacu ad leonum praedam jussu regis incluso prandium divinitus apparatur; et tu metuis ne operanti tibi et Dominum promerenti desit alimentum, quando ipse in Evangelio, ad exprobrationem eorum quibus [i 1Kb] mens dubia est et fides [Col. 0610A] parva, 241 contestetur et dicat: Aspicite volatilia coeli, quoniam non seminant, neque metunt, neque colligunt in horrea, et Pater vester coelestis alit [j 1Kb] illa. Nonne vos pluris illis estis (Matth. VI, 26)? Volucres Deus pascit, et passeribus alimenta diurna praestantur; et quibus nullus divinae rei sensus est, eis nec potus nec cibus deest: tu Christiano, tu Dei servo, tu operibus bonis dedito, tu domino suo charo, aliquid existimas defuturum?

[1Kb] XII. Nisi si putas [k 1Kb] quia qui Christum pascit, a Christo ipse non pascitur, aut eis terrena deerunt quibus coelestia et divina tribuuntur. Unde haec incredula cogitatio? unde impia et sacrilega ista meditatio? Quid facit in domo fidei perfidum pectus? Quid, qui Christo omnino non credit, appellatur et dicitur Christianus? [Col. 0610B] Pharisaei tibi magis congruit nomen. Nam, cum Dominus in Evangelio de eleemosynis disputaret, et ut nobis amicos de terrestribus lucris provida operatione faceremus, qui nos postmodum in tabernacula aeterna susciperent, fideliter ac salubriter praemoneret, addidit post haec Scriptura dicens [l 1Kb] : Audiebant autem haec omnia Pharisaei, qui erant cupidissimi, et irridebant eum (Luc. XVI, 14). Quales nunc quosdam [m 1Kb] in Ecclesia videmus, quorum praeclusae aures et corda caecata nullum de spiritalibus ac salutaribus monitis lumen admittunt? de quibus mirari non oportet quod contemnant in tractatibus servum, quando a talibus ipsum Dominum videamus esse contemptum.

[2Kb] XIII. Quid tibi in istis ineptis et stultis cogitationibus [Col. 0610C] plaudis, quasi metu et sollicitudine futurorum ab operibus retarderis? Quid umbras et praestigias quasdam vanae excusationis obtendis? Confitere immo quae vera sunt; et quia scientes non potes fallere, secreta et abdita mentis exprome. Obsederunt animum tuum sterilitatis tenebrae, et, recedente inde lumine veritatis, carnale pectus alta et profunda avaritiae caligo caecavit. Pecuniae tuae captivus et servus es, catenis cupiditatis et vinculis alligatus es, et quem jam solverat Christus, denuo vinctus es. Servas pecuniam, quae te servata [n 1Kb] non servat. Patrimonium cumulas, quod te pondere suo onerat [o 1Kb] ; nec meministi quid Deus responderit diviti exuberantium fructuum copiam stulta [p 1Kb] exultatione jactanti: [Col. 0611A] Stulte inquit, hac nocte expostulatur anima tua a te. Quae [a 1Kb] ergo parasti cujus erunt (Luc. XII, 20)? Quid divitiis tuis solus incubas? quid in poenam tuam patrimonii tui pondus exaggeras, ut quo locupletior saeculo fueris, pauperior Deo fias? Redditus tuos divide cum Domino Deo tuo, fructus tuos partire cum Christo, fac tibi possessionum terrestrium Christum participem, ut et ille te sibi faciat regnorum coelestium cohaeredem.

[1Kb] XIV. Erras et falleris, quisquis te in saeculo divitem credis. Audi in Apocalypsi Domini tui vocem ejusmodi homines justis objurgationibus increpantem: Dicis, inquit, Dives sum, et ditatus sum, et nullius [b 1Kb] rei egeo; et nescis quoniam tu es miser et miserabilis, et pauper [c 1Kb] , et caecus, et nudus. Suadeo tibi emere a me [Col. 0611B] aurum ignitum [d 1Kb] de igni, ut sis dives; et vestem albam, ut vestiaris [e 1Kb] , et non appareat in te faeditas nuditatis [Col. 0612A] tuae, et collyrio inunge [f 1Kb] oculos tuos ut videas (Apoc. III, 17, 18). Qui ergo locuples et dives es, eme tibi a Christo aurum ignitum, ut, sordibus tuis tamquam igne decoctis, esse aurum mundum possis, si eleemosynis et justa operatione purgeris. Eme tibi albam vestem, ut qui secundum Adam nudus fueras et horrebas ante deformis, indumento Christi candido vestiaris. Et quae matrona in Ecclesia Christi locuples [g 1Kb] et dives es, inunge oculos tuos, non stibio diaboli [h 1Kb] , sed collyrio Christi; ut pervenire ad videndum Deum possis, dum Deum et operibus [i 1Kb] et 242 moribus promereris.

[8Kb] XV. Caeterum, quae talis es, nec operari in Ecclesia potes. Egentem enim et pauperem non vident oculi tui superfusi nigroris tenebris et nocte contecti [j 1Kb] . [Col. 0612B] Locuples et dives es, et Dominicum celebrare te credis, quae corban omnino non respicis, quae in [Col. 0613A] Dominicum sine sacrificio venis, quae partem de sacrificio quod pauper obtulit sumis. Intuere in Evangelio viduam praeceptorum coelestium [a 1Kb] memorem, inter ipsas pressuras et angustias egestatis operantem, in gazophylacium duo quae sola [b 1Kb] sibi fuerant minuta mittentem: quam cum animadverteret Dominus et videret, non de patrimonio sed de animo opus ejus examinans, et considerans non quantum sed ex quanto dedisset, respondit et dixit: Amen dico vobis quoniam vidua ista plus omnibus misit in dona Dei. Omnes enim isti ex eo quod abundavit illis miserunt in dona Dei, haec autem de inopia sua omnem quemcumque habuit victum misit (Luc. XXI, 3). Multum beata mulier et gloriosa, quae etiam antediem judicii judicis meruit voce laudari. Pudeat divites [Col. 0613B] sterilitatis atque infidelitatis suae [c 1Kb] . Vidua, et vidua inops rebus, dives in opere [d 1Kb] invenitur. Cumque universa quae dantur pupillis et viduis conferantur, dat illa quam oportebat accipere; ut sciamus quae poena sterilem divitem maneat, quando hoc ipso documento operari etiam pauperes debeant. Atque, ut intelligamus haec opera [e 1Kb] Deo dari et eum quisquis haec faciat Dominum promereri, Christus illud Dei dona appellat, et in dona Dei viduam duos quadrantes misisse significat, ut magis ac magis possit esse manifestum quia qui miseretur pauperis Deum foenerat [f 1Kb] .

[1Kb] XVI. Sed nec illa res, fratres charissimi, a bonis operibus et justis refraenet et revocet Christianum, quod excusari se posse aliquis existimet beneficio [Col. 0614A] filiorum, quando in impensis spiritalibus Christum cogitare [g 1Kb] , qui accipere se professus est, debeamus, nec conservos liberis nostris sed Dominum praeferamus, ipso instruente et monente: Qui diligit, inquit, patrem aut matrem super me, non est me dignus; et qui diligit filium aut filiam super me, non est me dignus (Matth. X, 37). Item in Deuteronomio, ad corroborationem fidei et dilectionem Dei, paria conscripta sunt: Qui dicunt, inquit, patri aut matri, Non novi te, et filios suos non agnoverunt, hi custodierunt praecepta tua, et testamentum tuum servaverunt (Deut. XXXIII, 9). Nam, si Deum toto corde diligimus, nec parentes nec filios Deo praeferre debemus. Quod et Joannes in Epistola sua ponit [h 1Kb] , charitatem Dei apud eos non esse quos videamus operari in pauperes nolle: Qui [Col. 0614B] habuerit, inquit, substantiam mundi, et viderit fratrem suum desiderantem [i 1Kb] , et clauserit viscera sua, quomodo [j 1Kb] charitas [k 1Kb] Dei manet in illo (Joan. III, 17)? Si enim Deus eleemosynis pauperum foeneratur, et cum datur minimis Christo datur, non est quod quis terrena coelestibus praeferat nec divinis humana praeponat.

[2Kb] XVII. Sic vidua illa, in tertio Regnorum libro, cum, in siccitate et fame consumptis omnibus, de modico farre et oleo quod superfuerat fecisset subcinericium panem [l 1Kb] , quo absumpto moritura cum liberis esset, supervenit Helias, et petiit sibi prius [m 1Kb] ad edendum dari; tunc quod superfuisset, inde illam cum filiis suis vesci. Nec obtemperare illa dubitavit, aut Heliae filios mater in fame et egestate praeposuit. Fit immo in conspectu [Col. 0615A] Dei quod Deo placeat; prompte ac libenter quod petebatur offertur; nec de abundantia portio, sed de modico totum datur, et esurientibus liberis alter prius pascitur, neque in penuria et fame cibus ante quam misericordia cogitatur; ut, dum in opere salutari [a 1Kb] carnaliter vita contemnitur, spiritaliter anima servetur. Helias itaque typum Christi gerens, 243 et quod ille pro misericordia vicem singulis reddat ostendens, respondit et dixit: Haec dicit Dominus: Fidelia farris [b 1Kb] non deficiet, et capsaces olei non minuetur usque in diem quo dabit Dominus imbrem super terram (I Reg. XVII, 14). Secundum divinae pollicitationis fidem multiplicata sunt viduae et cumulata quae praestitit, et operibus justis [c 1Kb] , ac misericordiae meritis augmenta et incrementa sumentibus, farris et olei [Col. 0615B] vasa completa sunt. Nec filiis abstulit mater quod Heliae dedit, sed magis contulit filiis quod benigne [d 1Kb] et pie fecit. Et illa nondum Christum sciebat, nondum praecepta ejus audierat, non cruce et passione ejus redempta, cibum et potum pro sanguine rependebat; ut ex hoc appareat quantum in Ecclesia peccet qui, se et filios Christo anteponens, divitias suas servat, nec patrimonium copiosum cum indigentium paupertate communicat.

[2Kb] XVIII. Sed enim multi sunt in domo liberi, et retardat te numerositas filiorum quominus largiter bonis operibus insistas. Atqui hoc ipso operari amplius debes quo multorum pignorum pater es. Plures sunt pro quibus Dominum depreceris; multorum delicta redimenda sunt, multorum purgandae conscientiae, [Col. 0615C] multorum animae liberandae. Ut in hac vita saeculari [Col. 0616A] alendis sustinendisque [e 1Kb] pignoribus, quo major est numerus, hoc major et sumptus est, ita et in vita spiritali atque coelesti, quo amplior fuerit pignorum copia, esse et operum debet major impensa. Sic et Job sacrificia numerosa pro liberis offerebat; quantusque erat in domo pignorum numerus, tantus dabatur Deo et numerus hostiarum. Et quoniam quotidie deesse non potest quod peccetur in conspectu Dei, sacrificia quotidiana non deerant, quibus possent peccata tergeri. Probat [f 1Kb] Scriptura divina dicens: Job homo verus et justus habuit filios septem et filias tres, et emundabat illos offerens pro eis hostias Deo secundum numerum illorum, et pro peccatis eorum vitulum unum (Job I, 2, 5). Si ergo vere filios tuos diligis, si eis exhibes plenam et paternam dulcedinem charitatis, [Col. 0616B] operari magis debes, ut filios tuos Deo justa operatione commendes.

[1Kb] XIX. Nec eum liberis [g 1Kb] tuis cogites patrem qui et temporarius et infirmus est [h 1Kb] , sed illum [i 1Kb] pares qui aeternus et firmus filiorum spiritalium pater est. Illi assigna facultates tuas quas haeredibus servas. Ille sit liberis tuis tutor, ille curator, ille contra omnes injurias saeculares divina majestate protector. Patrimonium Deo creditum [j 1Kb] nec respublica eripit, nec fiscus invadit, nec calumnia aliqua forensis evertit. In tuto haereditas ponitur quae Deo custode servatur. Hoc est charis pignoribus in posterum providere, hoc est futuris haeredibus paterna pietate consulere secundum fidem Scripturae sanctae dicentis: Junior fui [k 1Kb] , et senui, et non vidi justum derelictum, neque semen [Col. 0616C] ejus egens pane [l 1Kb] . Tota die miseretur et foenerat, et semen [Col. 0617A] ejus in benedictione est [a 1Kb] (Psal. XXXVI, 25). Et iterum: Qui conversatur sine vituperatione in justitia [b 1Kb] , beatos post se filios relinquet (Prov. XX, 7). Praevaricator itaque et proditor pater es, nisi filiis tuis fideliter consulas, nisi conservandis eis religiosa et vera pietate prospicias. Qui studes terreno magis quam coelesti patrimonio, filios tuos diabolo magis [c 1Kb] commendare quam Christo, bis delinquis et geminum ac duplex crimen admittis, et quod non praeparas filiis tuis Dei patris auxilium, et quod doces filios [d 1Kb] patrimonium plus amare quam Christum.

XX. Esto potius liberis tuis pater talis qualis Tobias exstitit. Da utilia et salutaria praecepta pignoribus qualia ille filio dedit; manda filiis tuis quod et ille filio mandavit dicens: Et nunc, fili, mando tibi, servi [Col. 0617B] Deo in veritate, et fac coram illo quod illi placet; et filiis tuis manda 244 ut faciant justitiam et eleemosynas, et sint memores Dei, et benedicant nomen ejus omni tempore (Tob. XIV, 10, 11). Et iterum: Omnibus diebus vitae tuae, fili dilectissime, Deum in mente habe, et noli praeterire praecepta ejus. Justitiam fac omnibus diebus vitae tuae, et noli ambulare viam iniquitatis; quoniam agente te ex veritate, erit respectus operum tuorum. Ex substantia tua fac eleemosynam, et noli avertere faciem tuam ab ullo paupere. Ita fiet ut nec a te avertatur facies Dei. Prout habueris, fili, sic fac. Si tibi fuerit copiosa substantia, plus ex illa fac eleemosynam: si exiguum habueris, ex hoc ipso exiguo communica. Et ne timueris cum facis eleemosynam; praemium enim bonum reponis tibi in diem necessitatis, quia eleemosyna [Col. 0617C] a morte liberat, et non patitur ire in gehennam [e 1Kb] . Munus bonum est eleemosyna omnibus qui faciunt eam coram summo Deo (Tob. IV, 2-16).

[1Kb] XXI. Quale munus est, fratres charissimi, cujus editio [f 1Kb] Deo spectante celebratur! Si in gentilium munere grande et gloriosum videtur proconsules vel imperatores habere praesentes, et apparatus ac sumptus apud munerarios major est ut possint placere majoribus, quanto illustrior muneris et major est gloria Deum et Christum spectatores habere! Quanto [Col. 0618A] istic et apparatus uberior et sumptus largior exhibendus est ubi ad spectaculum conveniunt coelorum Virtutes, conveniunt Angeli omnes, ubi munerario non quadriga vel consulatus petitur, sed vita aeterna praestatur, nec captatur inanis et temporarius favor vulgi, sed perpetuum praemium regni coelestis [g 1Kb] accipitur!

[1Kb] XXII. Atque, ut pigros et steriles et cupiditate nummaria nihil circa fructum salutis operantes magis pudeat, ut plus conscientiam sordidam dedecoris ac turpitudinis suae rubor caedat [h 1Kb] , ponat unusquisque ante oculos suos diabolum cum servis suis [i 1Kb] , id est cum populo perditionis ac mortis, in medium prosilire, plebem Christi [j 1Kb] , praesente et judicante ipso, comparationis examine provocare dicentem: »Ego [Col. 0618B] pro istis quos mecum vides nec alapas accepi, nec flagella sustinui, nec crucem pertuli, nec sanguinem fudi, nec familiam meam pretio passionis et cruoris redemi; sed nec regnum illis coeleste promitto, nec ad paradisum restituta immortalitate denuo revoco; et munera mihi quam pretiosa, quam grandia, quam nimio et longo labore quaesita, sumptuosissimis apparatibus comparant, rebus suis vel obligatis in muneris comparatione vel venditis; ac nisi editio honesta successerit [k 1Kb] , conviciis ac sibilis ejiciuntur, et furore populari nonnunquam pene lapidantur. Tuos tales munerarios, Christe, demonstra, illos divites [l 1Kb] , illos copiosis opibus affluentes, an in Ecclesia praesidente et spectante te ejusmodi munus edant, oppignoratis vel distractis rebus suis, immo ad coelestes thesauros [Col. 0618C] mutata in melius possessione translatis. In istis muneribus meis caducis atque terrenis nemo pascitur, nemo vestitur, nemo cibi alicujus aut potus solatio sustinetur. Cuncta inter furorem edentis et spectantis errorem prodiga et stulta voluptatum frustrantium vanitate depereunt. Illic in pauperibus tuis tu vestiris et pasceris, tu aeternam vitam operantibus polliceris; et vix tui meis pereuntibus [m 1Kb] adaequantur. qui a te divinis mercedibus et praemiis coelestibus honorantur.

[Col. 0619A] XXIII. Quid ad haec respondemus, fratres charissimi? Sacrilega sterilitate [a 1Kb] et quadam tenebrarum nocte coopertas divitum mentes qua ratione defendimus, qua excusatione purgamus, qui diaboli servis minores sumus, ut Christo pro pretio passionis et sanguinis vicem nec in modicis rependamus? Praecepta ille nobis dedit, quid facere servos suos oporteret instruxit, operantibus praemium pollicitus, 245 et supplicium sterilibus comminatus, sententiam suam protulit, quid judicaturus sit ante praedixit. Quae potest excusatio [b 1Kb] esse cessanti, quae defensio sterili, nisi quod non faciente servo quod [c 1Kb] praecipitur, Dominus faciet quod minatur, qui et dicit: Cum venerit Filius hominis in claritate sua, et omnes Angeli cum eo, tunc sedebit in throno claritatis suae [d 1Kb] : et colligentur [Col. 0619B] ante eum omnes gentes, et segregabit eos ab invicem, quemadmodum pastor segregat oves ab haedis, et statuet oves ad dexteram suam, haedos autem ad sinistram. Tunc dicet rex iis qui ad dexteram suam erunt [e 1Kb] : Venite, benedicti Patris mei, percipite regnum quod vobis paratum est ab origine mundi. Esurivi enim, et dedistis mihi manducare; sitivi, et potastis me; hospes fui, et adduxistis me; nudus, et vestistis me [f 1Kb] ; infirmatus sum, et visitatis me; in carcere fui, et venistis ad me. Tunc respondebunt ei justi dicentes: Domine, quando te vidimus esurientem et pavimus, sitientem et potavimus? quando te vidimus hospitem, et adduximus, nudum, et vestivimus? quando autem te vidimus infirmari [g 1Kb] et in carcere, et venimus ad te? Tunc respondens rex dicet eis: Amen dico vobis, quamdiu fecistis uni horum [Col. 0619C] ex fratribus meis minimis, mihi fecistis. Tunc dicet et illis qui ad sinistram ejus erunt [h 1Kb] : Discedite a me, maledicti, in ignem aeternum quem paravit Pater meus diabolo et angelis ejus. Esurivi enim, et non dedistis mihi manducare; sitivi, et non potastis me; hospes fui, et non adduxistis me; nudus, et non vestistis me; infirmus et in carcere, et non visitastis me [i 1Kb] . Tunc respondebunt et ipsi dicentes: Domine, quando te vidimus esurientem aut sitientem aut hospitem aut nudum aut infirmum aut in carcere, et non ministravimus tibi? Et respondebit illis: Amen dico vobis, quamdiu non fecistis uni ex minimis his, neque mihi fecistis. Et abibunt isti in ambustionem [j 1Kb] aeternam, justi autem in vitam aeternam (Matth. XXV, 31-46). Quid potuit nobis majus Christus edicere? Quomodo magis potuit justitiae ac misericordiae [Col. 0619D] nostrae opera provocare, quam quod praestari [Col. 0620A] dixit sibi quicquid egenti praestatur et pauperi, et se dixit offendi nisi egenti praestatur et pauperi? ut qui respectu fratris in Ecclesia non movetur, vel Christi contemplatione moveatur, et qui non cogitat in labore atque in egestate conservum, vel Dominum cogitet in ipso illo quem despicit constitutum.

XXIV. Et idcirco, fratres charissimi, quibus metus in Deum pronus est, et, spreto calcatoque jam mundo, ad superna et divina animus erectus est, fide plena, mente devota, operatione continua promerendo Domino [k 1Kb] obsequium praebeamus. Demus Christo vestimenta terrena, indumenta coelestia recepturi: demus cibum et potum saecularem, cum Abraham et Isaac et Jacob ad convivium coeleste venturi. Ne parum metamus [l 1Kb] , plurimum seminemus. [Col. 0620B] Securitati ac saluti aeternae, dum tempus est, consulamus, Paulo apostolo admonente et dicente: Ergo, dum tempus habemus, operemur quod bonum est ad omnes, maxime autem ad domesticos fidei. Bonum autem facientes non deficiamus; tempore enim suo metemus (Gal. VI, 10).

[1Kb] XXV. Cogitemus, fratres dilectissimi, quid sub Apostolis fecerit credentium populus, quando inter ipsa primordia majoribus virtutibus mens vigebat, quando credentium Fides novo adhuc fidei calore fervebat. Domicilia tunc et praedia venundabant, et dispensandam pauperibus [m 1Kb] quantitatem libenter ac largiter Apostolis offerebant, terreno patrimonio vendito atque distracto, fundos illuc transferentes ubi fructus caperent possessionis aeternae [n 1Kb] , illic comparantes [Col. 0620C] domos ubi inciperent semper habitare. Talis tunc fuit in operationibus cumulus, qualis 246 in dilectione consensus, sicut legimus in Actis Apostolorum: Turba autem eorum qui crediderant anima ac mente una agebant: nec fuit inter illos discrimen ullum, nec quicquam suum judicabant ex bonis quae eis erant, sed fuerunt illis omnia communia (Act. IV, 32). Hoc est nativitate spiritali [o 1Kb] vere Dei filios [p 1Kb] fieri, hoc est lege coelesti aequitatem Dei Patris imitari. Quodcumque enim Dei est, in nostra usurpatione commune est, nec quisquam a beneficiis ejus et muneribus arcetur, quominus omne humanum genus bonitate ac largitate divina aequaliter perfruatur. Sic aequaliter dies illuminat, sol radiat, imber rigat, ventus aspirat; et dormientibus somnus unus est, et stellarum splendor [Col. 0620D] ac lunae communis est. Quo aequalitatis exemplo [q 1Kb] qui [Col. 0621A] possessor in terris redditus ac fructus suos cum fraternitate partitur, dum largitionibus gratuitis communis ac justus est, Dei Patris imitator est.

[1Kb] XXVI. Quae illa erit, fratres charissimi, operantium gloria, quam grandis est summa laetitia, cum populum suum Dominus coeperit recensere, et meritis atque operibus nostris praemia promissa contribuens, pro terrenis coelestia, pro temporalibus sempiterna, pro modicis magna praestare, offerre nos Patri, cui nos sua sanctificatione [a 1Kb] restituit, aeternitatem nobis immortalitatemque largiri, ad quam nos sanguinis sui vivificatione reparavit, reduces ad paradisum denuo facere, regna coelorum fide et veritate suae pollicitationis aperire! Haec haereant firmiter sensibus nostris, haec intelligantur plena fide, haec corde toto [Col. 0621B] diligantur, haec indesinentium operum magnanimitate [b 1Kb] redimantur. Praeclara et divina res, fratres charissimi, salutaris operatio, solatium grande credentium, [Col. 0622A] securitatis nostrae salubre praesidium, munimentum spei, tutela fidei, medela peccati [c 1Kb] , res posita in potestate facientis, res et grandis et facilis, sine periculo persecutionis, corona pacis, verum Dei munus et maximum, infirmis necessarium, fortibus gloriosum, quo Christianus adjutus perfert [d 1Kb] gratiam spiritalem, promeretur Christum judicem, Deum computat debitorem. Ad hanc operum salutarium palmam libenter ac prompte certemus, omnes in agone justitiae Deo et Christo spectante curramus; et qui saeculo et mundo majores esse jam coepimus, cursum nostrum nulla saeculi et mundi cupiditate tardemus. Si expeditos, si celeres, si in hoc operis agone currentes dies nos vel redditionis [e 1Kb] vel persecutionis [f 1Kb] invenerit, nusquam Dominus meritis nostris [Col. 0622B] ad praemium deerit. In pace vincentibus coronam candidam pro operibus dabit, in persecutione purpuream pro passione geminabit.




[Col. 0621]
247 LIBER DE BONO PATIENTIAE. [g 1Kb] [1Kb] (C)





ARGUMENTUM.

[Col. 0621C] Scripti hujus occasionem ita paucis exponit ipse Cyprianus sub finem Epist. ad Jubaianum: »Servatur a nobis patienter et leniter charitas animi, collegii honor, dilectionis vinculum, concordia sacerdotii. Propter hoc etiam nunc libellum de Bono Patientiae, quantum valuit nostra mediocritas, permittente Domino et inspirante, conscripsimus, quem ad te, pro mutua dilectione, transmisimus.« Postquam itaque initio, patientiam veram a falsa philosophorum distinxit, a patientia Dei, Christi ac justorum omnium, patientiam christianam commendat. Deinde non utilem modo, sed et necessariam illam esse, tum Scripturis, tum rationibus probat, exemplis item Job et Tobiae; et ut ex opposito sibi vitio magis patientiae bonum elucescat, [Col. 0621D] impatientiae quantum malum sit prosequitur. [Col. 0622C] Postremo vindictae cupiditatem vituperat, docetque Deo, juxta Scripturas, permittendam potius, quam nobis arrogandam ultionem. Si quo alio autem in libro hoc certe, Tertullianum imitatur, librum nempe ejus de Patientia. PAMEL.

[1Kb] I. DE patientia locuturus, fratres dilectissimi, et utilitates ejus et commoda praedicaturus, unde potius incipiam quam quod nunc quoque ad audientiam vestram patientiam video esse necessariam, ut nec hoc ipsum quod auditis et discitis, sine patientia facere possitis. Tunc enim demum sermo [h 1Kb] et ratio salutaris efficaciter discitur, si patienter quod dicitur audiatur. Nec invenio, fratres dilectissimi, inter caeteras coelestis disciplinae vias quibus ad consequenda [Col. 0622D] divinitus praemia spei ac fidei nostrae secta dirigitur, [Col. 0623A] quid magis sit [a 1Kb] vel utilius ad vitam vel majus ad gloriam, quam ut qui praeceptis dominicis obsequio timoris ac devotionis innitimur, patientiam maxime tota observatione tueamur [b 1Kb] .

[1Kb] II. Hanc se sectari philosophi quoque [c 1Kb] profitentur. Sed tam illic patientia falsa est, quam et falsa sapientia est. Unde enim vel sapiens esse vel patiens possit qui nec sapientiam nec patientiam Dei novit [d 1Kb] ? quando ipse de his qui sibi sapere in mundo videntur moneat et dicat: Perdam sapientiam sapientium, et prudentiam prudentium reprobabo (Isa. XXIX, 14). Item beatus apostolus Paulus, plenus Spiritu sancto et vocandis formandisque [e 1Kb] Gentibus missus, contestetur et instruat dicens: Videte ne quis vos depraedetur per philosophiam et inanem fallaciam, secundum [Col. 0623B] traditionem hominum, secundum elementa mundi, et non secundum Christum, quia in ipso habitat omnis plenitudo divinitatis (Coloss. II, 8). Et alio loco: Nemo se, inquit, decipiat. Si quis se putat sapientem esse in vobis, mundo huic stultus fiat, ut fiat sapiens. Sapientia enim mundi hujus stultitia est apud Deum. Scriptum est enim: Reprehendam [f 1Kb] sapientes in astutia ipsorum. Et iterum: Cognovit Dominus [g 1Kb] cogitationes sapientium, quia sunt stultae (I Cor. III, 18-20). Quare, si sapientia illic vera non est, esse non potest et vera patientia. Nam si sapiens [h 1Kb] ille est qui est humilis et mitis, philosophos autem nec humiles videmus esse nec mites, sed sibi multum placentes, et hoc ipso quod sibi placeant Deo displicentes, apparet illic [i 1Kb] veram non esse patientiam ubi sit insolens affectatae [Col. 0623C] libertatis audacia et exerti ac seminudi pectoris inverecunda jactantia.

[1Kb] III. Nos autem, fratres dilectissimi, qui philosophi non verbis sed factis sumus, nec vestitu sapientiam, sed veritate praeferimus, qui virtutum conscientiam magis quam jactantiam novimus, qui non loquimur magna sed vivimus, quasi servi [j 1Kb] et cultores Dei, patientiam quam magisteriis coelestibus discimus obsequiis spiritalibus praebeamus. Est enim nobis cum [Col. 0624A] Deo virtus ista communis. Inde patientia incipit, inde claritas ejus et dignitas caput sumit. Origo et magnitudo patientiae Deo auctore procedit. Diligenda res homini quae Deo chara [k 1Kb] est: bonum quod amat majestas divina commendat. Si dominus nobis et pater Deus est, sectemur patientiam domini pariter et patris: quia et servos oportet esse obsequentes, et filios non decet esse degeneres.

[2Kb] IV. Qualis vero in Deo et quanta patientia, 248 quod, in contumeliam suae majestatis et honoris instituta ab hominibus profana templa et terrena figmenta et sacra sacrilega patientissime sustinens, super bonos et malos aequaliter facit diem nasci et lumen solis oboriri, et cum imbribus terras rigat, nemo a beneficiis ejus excluditur quominus justis similiter [Col. 0624B] et injustis indiscretas pluvias largiatur! Videmus inseparabili aequalitate patientiae nocentibus et innoxiis, religiosis et impiis, gratias agentibus et ingratis, Dei nutu tempora obsequi, elementa famulari, spirare ventos, fontes fluere, grandescere copias messium [l 1Kb] , fructus maturescere vinearum, exuberare pomis arbusta, nemora frondescere, prata florere. Et cum crebris immo continuis exacerbetur offensis Deus, indignationem suam temperat, et praestitutum semel retributionis diem patienter exspectat. Cumque habeat in potestate vindictam, mavult diu tenere patientiam, sustinens scilicet clementer et differens, ut, si fieri potest, multum malitia protracta aliquando mutetur, et homo in errorum et scelerum contagione volutatus vel sero ad Deum [Col. 0624C] convertatur, ipso monente et dicente: Nolo mortem morientis, quantum ut revertatur et vivat (Ezech. XXXIII, 11). Et iterum: Revertimini ad me, dicit Dominus (Malach. III, 7). Et iterum: Revertimini ad Dominum Deum vestrum, quoniam misericors et pius et patiens et multae miserationis, et qui sententiam flectat adversus malitias irrogatas [m 1Kb] (Joel II, 13). Quod item beatus apostolus Paulus commemorans et peccatorem ad poenitentiam revocans, proponit et dicit: [Col. 0625A] An numquid opulentiam bonitatis ejus et sustinentiam et patientiam contemnis [a 1Kb] , ignorans quoniam patientia et bonitas Dei ad poenitentiam te adducit? Tu autem, secundum duritiam tuam et cor impoenitens, thesaurizas tibi iram in die irae [b 1Kb] et revelationis justi judicii Dei, qui reddet unicuique secundum opera sua (Rom. II, 4-6). Justum judicium Dei dixit esse, quia serum est, quia diu multumque differtur, ut homini ad vitam longa Dei patientia consulatur. Tunc repraesentatur poena impio et peccatori, quando jam non potest poenitentia prodesse peccati [c 1Kb] .

[1Kb] V. Atque ut plenius intelligere possimus, fratres dilectissimi, quia patientia Dei res est, et quisquis lenis et patiens et mitis est, Dei Patris imitator est, cum in Evangelio suo Dominus praecepta in salutem [Col. 0625B] daret, et divina monita depromens ad perfectum [d 1Kb] discipulos [e 1Kb] erudiret, posuit et dixit: Audistis quia dictum est: Diliges proximum tuum [f 1Kb] , et odio habebis inimicum tuum. Ego autem dico vobis: Diligite inimicos vestros, et orate pro eis qui vos persequuntur, ut sitis filii Patris vestri qui in coelis est, qui solem suum oriri facit super bonos et malos, et pluit super justos et injustos. Si enim dilexeritis eos qui vos diligunt, quam mercedem habebitis? Nonne sic et publicani faciunt [g 1Kb] ? Et si salutaveritis fratres vestros tantum? quid amplius facitis [h 1Kb] ? Nonne et ethnici idipsum faciunt. Estote itaque [i 1Kb] vos perfecti? sicut Pater vester [j 1Kb] coelestis perfectus est (Matth. V, 43-48). Sic perfectos dixit fieri Dei filios, sic consummari ostendit et docuit coelesti nativitate reparatos, si patientia Dei Patris maneat [Col. 0625C] in nobis, si similitudo divina, quam peccato [k 1Kb] Adam perdiderat, manifestetur et luceat in actibus nostris. Quae gloria est similem Deo fieri! qualis et quanta felicitas habere in virtutibus quod divinis laudibus possit aequari!

[1Kb] VI. Nec hoc, fratres dilectissimi, Jesus Christus Deus et Dominus noster tantum verbis docuit, sed implevit et factis. Et quia ad hoc descendisse se dixerat [Col. 0626A] ut voluntatem Patris faceret [l 1Kb] , inter caetera mirabilia [m 1Kb] virtutum suarum quibus indicia divinae majestatis expressit, paternam quoque patientiam tolerantiae tenore servavit. Omnes denique [n 1Kb] actus 249 ejus ab ipso statim adventu patientia comite signantur [o 1Kb] , quod primum [p 1Kb] de illa sublimitate coelesti ad terrena descendens non aspernatur Dei Filius carnem hominis induere et, cum peccator ipse non esset, aliena peccata portare. Immortalitate interim posita, fieri se et mortalem patitur, ut innocens pro nocentium salute perimatur [q 1Kb] . Dominus baptizatur a servo; et, remissam peccatorum daturus, ipse non dedignatur lavacro regenerationis corpus abluere. Diebus quadraginta jejunat, per quem caeteri saginantur: esurit et famem sentit, ut qui in fame sermonis et gratiae [Col. 0626B] fuerant coelesti pane saturentur. Cum diabolo tentante congreditur, et inimicum tantum vicisse contentus, nihil ultra verba conatur. Discipulis non ut servis dominica potestate praefuit, sed benignus et mitis fraterna eos charitate dilexit. Dignatus est etiam pedes Apostolorum lavare, ut, dum circa servos talis est dominus, exemplo suo doceret qualis circa compares et aequales debeat esse conservus. Nec mirandum [r 1Kb] quod circa compares obaudientes [s 1Kb] talis extiterit qui Judam potuit usque ad extremum longa patientia sustinere, cibum cum inimico capere [t 1Kb] , hostem domesticum scire nec palam ostendere, traditoris osculum non recusare. In Judaeis vero tolerandis aequanimitas quanta et quanta patientia! incredulos ad fidem suadendo flectere, obsequio ingratos fovere, [Col. 0626C] contradicentibus respondere leniter, superbos sustinere clementer, humiliter persequentibus cedere, Prophetarum interfectores et adversum Deum semper rebelles usque ad crucis et passionis horam velle colligere.

[1Kb] VII. Sub ipsa autem passione et cruce, priusquam ad crudelitatem necis et effusionem sanguinis veniretur, quae conviciorum probra patienter audita, quae [Col. 0627A] contumeliarum tolerata ludibria, ut insultantium sputamina [a 1Kb] exciperet, qui sputo suo caeci oculos paulo ante formasset; et in cujus nomine a servis nunc ejus diabolus cum angelis suis flagellatur, flagella ipse pateretur; coronaretur spinis qui martyres floribus coronat aeternis, palmis in faciem verberaretur qui palmas veras vincentibus tribuit, spoliaretur veste terrena qui indumento immortalitatis caeteros vestit, cibaretur felle qui cibum coelestem dedit, aceto potaretur qui salutare poculum [b 1Kb] propinavit! Ille innocens, ille justus, immo innocentia ipsa et ipsa [c 1Kb] justitia, inter facinorosos deputatur, et testimoniis falsis veritas premitur, judicatur judicaturus, et Dei Sermo ad victimam tacens ducitur. Et cum ad crucem Domini confundantur sidera, elementa turbentur, [Col. 0627B] contremiscat terra, nox diem claudat, sol, ne Judaeorum facinus aspicere cogatur, et radios et oculos suos subtrahat, ille non loquitur, nec movetur, nec majestatem suam sub ipsa saltem passione profitetur. Usque ad finem perseveranter ac jugiter tolerantur omnia, ut consummetur in Christo plena et perfecta patientia.

VIII. Et post ista omnia [d 1Kb] , adhuc interfectores suos, si conversi ad eum venerint, suscipit; et patientia salutari ad conservandum benignus et patiens [e 1Kb] , Ecclesiam suam nemini claudit. Illos adversarios, illos blasphemos, illos nominis sui semper inimicos, si poenitentiam delicti agant, si admissum [Col. 0628A] facinus agnoscant, non solum ad indulgentiam criminis, sed et ad praemium regni coelestis admittit. Quid potest patientius, quid benignius dici? Vivificatur Christi sanguine etiam qui fudit sanguinem Christi. Talis est Christi ac tanta patientia; quae nisi talis ac tanta existeret, Paulum quoque apostolum Ecclesia non haberet.

IX. Quod si et nos, fratres dilectissimi, in Christo sumus, si ipsum induimus, 250 si ipse est salutis nostrae via, qui Christum vestigiis salutaribus sequimur, per Christi exempla gradiamur, sicut Joannes apostolus instruit dicens: Qui dicit se in Christo manere, debet quomodo ille ambulavit et ipse ambulare (I Joa. II, 6). Item Petrus, super quem Ecclesia Domini dignatione fundata est, in Epistola sua ponit et dicit: Christus [Col. 0628B] passus est pro nobis, relinquens vobis [f 1Kb] exemplum, ut sequamini vestigia ejus; qui peccatum non fecit, nec dolus inventus est in ore ejus; qui cum malediceretur, non remaledicebat [g 1Kb] , cum pateretur [h 1Kb] non comminabatur; tradebat autem se judicanti se injuste [i 1Kb] (I Pet. II. 21).

[3Kb] X. Invenimus denique et Patriarchas et Prophetas et justos omnes, qui figuram Christi imagine praeeunte portabant, nihil magis custodisse in laude virtutum suarum quam quod patientiam forti et stabili aequanimitate tenuerunt. Sic Abel [j 1Kb] originem martyrii et passionem justi [k 1Kb] hominis initians primus et dedicans adversus fratrem fratricidam [l 1Kb] non resistit nec reluctatur, sed humilis et mitis patienter occiditur. Sic [Col. 0629A] Abraham Deo credens et radicem ac fundamentum fidei primus instituens, tentatus in filio, non dubitat neque cunctatur, sed praeceptis Dei tota patientia devotionis obsequitur. Et Isaac, ad hostiae Dominicae similitudinem praefiguratus, quando a patre immolandus offertur, patiens invenitur. Et Jacob, fugatus a fratre de terra sua patienter excedit, et majore patientia postmodum supplex adhuc magis impium et persecutorem muneribus pacificis ad concordiam redigit. Joseph, venundatus a fratribus et relegatus [a 1Kb] , non tantum patienter ignoscit, sed et gratuita frumenta [b 1Kb] venientibus largiter [c 1Kb] et clementer impertit. Moyses ab ingrato et perfido populo contemnitur frequenter et pene lapidatur, et tamen lenis et patiens pro eisdem Dominum deprecatur. In David vero, ex [Col. 0629B] quo secundum carnem Christi nativitas oritur, quam magna et mira et christiana patientia, habuisse [d 1Kb] in manu saepe ut Saul regem persequentem se et interficere concupiscentem posset occidere, et tamen subditum sibi et traditum maluisse servare, nec rependisse inimico vicem, sed occisum adhuc insuper et vindicasse! Tot denique Prophetae interfecti, tot martyres gloriosis mortibus honorati, qui omnes ad coelestes coronas patientiae laude venerunt. Neque enim potest accipi dolorum et passionum corona, nisi praecedat in dolore et passione patientia.

[1Kb] XI. Quam sit autem patientia utilis et necessaria, fratres dilectissimi, ut manifestius possit et plenius nosci, Dei sententia cogitetur quam in origine statim mundi et generis humani Adam, praecepti immemor [Col. 0629C] et datae legis transgressor, accepit [e 1Kb] . Tunc sciemus quam patientes esse in isto saeculo debeamus, qui sic nascimur ut pressuris istic et conflictationibus laboremus: Quia audisti, inquit, vocem mulieris tuae, et manducasti ex illa arbore de qua sola praeceperam tibi ne manducares [f 1Kb] , maledicta terra erit in omnibus operibus tuis: in tristitia et gemitu edes ex ea omnibus diebus vitae tuae, spinas et tribulos ejiciet tibi [g 1Kb] , et edes pabulum agri; in sudore vultus tui edes panem tuum donec revertaris in terram de qua sumptus es; quia terra es, et in terram ibis (Gen. III, 17 sqq.). Hujus sententiae vinculo colligati omnes et constricti sumus, donec, expuncta [h 1Kb] morte, de isto saeculo recedamus. In tristitia et gemitu simus necesse est omnibus diebus vitae [Col. 0630A] nostrae, edamus panem necesse est cum sudore et labore.

[1Kb] XII. Unde unusquisque nostrum cum nascitur [i 1Kb] et hospitio mundi hujus excipitur, initium sumita a lacrymis, et quamvis adhuc omnium nescius et ignarus, nihil aliud novit in illa psa prima nativitate quam flere. Providentia naturali lamentatur, 251 vitae mortalis [j 1Kb] anxietates et labores et procellas mundi quas ingreditur, in exordio statim suo ploratu et gemitu rudis anima testatur. Sudatur enim quamdiu istic vivitur et laboratur. Nec sudantibus et laborantibus possunt alia magis quam patientiae subvenire solatia: quae cum apta sint et necessaria in isto mundo universis, tum magis nobis, qui diabolo impugnante plus quatimur; qui, in acie quotidie stantes, inveterati et exercitati [Col. 0630B] hostis colluctationibus fatigamur; quibus, praeter varias et assiduas tentationum pugnas, in persecutionum quoque certamine patrimonia relinquenda sunt, subeundus carcer [k 1Kb] , portandae catenae, animae impendendae, gladius, bestiae, ignes, cruces, omnia denique tormentorum ac poenarum genera fide et virtute patientiae perferenda, Domino ipso instruente et dicente: Haec locutus sum vobis ut in me pacem habeatis: in mundo autem pressuram habebitis, sed fidite [l 1Kb] , quoniam ego vici mundum (Joan. XVI, 33). Si autem qui diabolo et mundo renuntiavimus, pressuras et infestationes diaboli et mundi crebrius ac violentius patimur, quanto magis patientiam tenere debemus, qua adjutrice et comite omnia infesta toleremus?

[1Kb] XIII. Domini et magistri nostri [m 1Kb] salutare praeceptum [Col. 0630C] est: Qui toleraverit [n 1Kb] , inquit, usque ad finem, hic salvus erit (Matth. X, 22). Et iterum; Si permanseritis, inquit, in verbo meo, vere discipuli mei eritis [o 1Kb] , et cognoscetis veritatem, et veritas liberabit vos (Joan. VIII, 31). Tolerandum et perseverandum est, fratres dilectissimi, ut, ad spem veritatis et libertatis admissi, ad veritatem et libertatem ipsam pervenire possimus; quia hoc ipsum quod Christiani sumus, fidei et spei res est; ut autem spes et fides ad fructum sui possint pervenire, patientia opus est. Non enim praesentem gloriam sequimur, sed futuram, secundum quod et Paulus [p 1Kb] apostolus monet dicens: Spe salvati sumus [q 1Kb] . Spes autem quae videtur non est spes: quod enim videt quis quid sperat? Si autem quod non videmus speramus [r 1Kb] , [Col. 0631A] per patientiam exspectamus (Rom. VIII, 24). Propterea exspectatio et patientia necessaria est ut id quod coepimus impleamus, et quod credimus et speramus Deo repraesentante [a 1Kb] capiamus. Denique alio in loco idem apostolus justos et operantes et divini foenoris incremento coelestes thesauros sibi recondentes ut patientes quoque sint instruit et docet dicens: Ergo, dum tempus habemus operemur quod bonum est ad omnes, maxime vero ad domesticos fidei. Bonum autem facientes non deficiamus; tempore enim suo metemus [b 1Kb] (Gal. VI, 9). Admonet ne quis impatiens in operatione deficiat, ne quis tentationibus aut avocatus aut victus in medio laudis et gloriae itinere desistat, et pereant praeterita, dum quae coeperant desinunt esse perfecta, sicut scriptum est: Justitia justi non liberabit eum in quacumque die exerraverit (Ezech. XXXIII, 12). Et iterum: [Col. 0631B] Tene quod habes, ne alius accipiat coronam tuam (Apoc. III, 11). Quae vox adhortatur patienter et fortiter perseverare, ut qui ad coronam laude jam proxima nititur [c 1Kb] , durante patientia coronetur.

[2Kb] XIV. Patientia autem, fratres dilectissimi, non tantum bona custodit, sed et repellit adversa. Spiritui sancto favens et coelestibus ac divinis cohaerens contra facta carnis et corporis, quibus anima expugnatur et capitur [d 1Kb] , virtutum suarum propugnaculo reluctatur. Inspiciamus denique pauca de multis, ut de paucis intelligantur et caetera. Adulterium, fraus, homicidium, mortale crimen est. Sit fortis et stabilis in corde patientia [e 1Kb] ; et nec adulterio sanctificatum corpus et Dei templum polluitur, nec justitiae dicata innocentia [Col. 0631C] contagione fraudis inficitur, nec post gestatam Eucharistiam [f 1Kb] manus gladio et cruore maculatur.

XV. Charitas fraternitatis vinculum est, fundamentum 252 pacis, tenacitas ac firmitas unitatis, quae et spe [Col. 0632A] et fide major est, quae et opera et martyria praecedit, quae nobiscum semper aeterna apud Deum in regnis [g 1Kb] coelestibus permanebit. Tolle illi patientiam, et desolata non durat. Tolle illi sustinendi tolerandique substantiam, et nullis radicibus ac viribus perseverat. Apostolus denique, cum de charitate loqueretur, tolerantiam illi et patientiam junxit. Charitas, inquit, magnanima est, charitas benigna est, charitas non aemulatur, non inflatur, non irritatur, non cogitat malum [h 1Kb] , omnia diligit, omnia credit, omnia sperat, omnia sustinet (I Cor. XIII, 4-7). Ostendit inde illam perseverare tenaciter posse quod noverit omnia sustinere. Et alio in loco: Sustinentes, inquit, invicem in dilectione, satis agentes servare unitatem spiritus in conjunctione pacis (Ephes. IV, 2). Probavit nec unitatem servari [Col. 0632B] posse nec pacem nisi se invicem fratres mutua tolerantia foveant, et concordiae vinculum patientia intercedente custodiant.

[1Kb] XVI. Quid deinde, ut non jures neque maledicas, ut tua ablata non repetas, ut, accepta alapa, et alteram maxillam verberanti praebeas, ut fratri in te peccanti non tantum septies, sed septuagies septies [i 1Kb] , sed et omnia omnino peccata dimittas, ut diligas inimicos tuos, ut pro adversariis et persecutoribus precem facias? Porisne [j 1Kb] ista perficere [k 1Kb] , nisi patientiae et tolerantiae teneas firmitatem? Quod factum videmus in Stephano [l 1Kb] ; qui, cum a Judaeis vi et lapidibus necaretur, non sibi vindictam, sed interfectoribus veniam postulabat dicens: Domine, ne statuas illis hoc peccatum (Act. VII, 59). Sic esse oportuit primum martyrem Christi, qui [Col. 0632C] martyres secuturos gloriosa morte praecurrens, non tantum Dominicae passionis praedicator esset [m 1Kb] , sed et patientissimae lenitatis imitator. Quid dicam de ira, de discordia, de simultate, quae in Christiano esse non [Col. 0633A] debent? Sit patientia in pectore, et haec illic locum habere non possunt; aut si adire tentaverint, cito exclusa discedunt, ut domicilium pacificum perseveret in corde ubi Deum pacis delectet habitare. Admonet denique Apostolus et docet dicens [a 1Kb] : Nolite contristare Spiritum sanctum Dei, in quo signati estis in diem redemptionis [b 1Kb] . Omnis amaritudo et ira et indignatio et clamor et blasphemia auferatur a vobis (Ephes. IV, 30). Si enim Christianus a furore et contentione carnali, tamquam de maris turbinibus, excessit, et tranquillus ac lenis in portu Christi esse jam coepit, nec iram nec discordiam debet intra pectus admittere, cui nec malum pro malo reddere liceat nec odisse.

XVII. Necnon ad varia quoque carnis incommoda et crebros corporis durosque cruciatus, quibus humanum [Col. 0633B] genus quotidie fatigatur et quatitur, patientia necessaria est. Nam, cum in illa prima transgressione praecepti firmitas corporis cum immortalitate discesserit, et cum morte infirmitas venerit, nec possit firmitas recipi nisi cum recepta et immortalitas fuerit, oportet in hac fragilitate atque infirmitate corporea [c 1Kb] luctari semper et congredi. Quae luctatio et congressio non nisi patientiae viribus potest sustineri. Examinandis autem nobis atque explorandis [d 1Kb] diversi importantur dolores, et multiplex tentationum qualitas irrogatur, de jacturis facultatum, de ardoribus febrium, de cruciatibus vulnerum, de amissione charorum. Nec aliud magis [e 1Kb] inter injustos discernit et justos, quam quod in adversis per impatientiam queritur et blasphemat injustus, patientia [Col. 0633C] justus [f 1Kb] probatur, sicut scriptum est: In dolore sustine, et in humilitate tua patientiam habe, quoniam in igne probatur aurum et argentum [g 1Kb] (Eccli. II, 4).

[1Kb] XVIII. Sic Job examinatus est et probatus et ad summum fastigium laudis patientiae virtute 253 provectus. Quanta adversus eum diaboli jacula emissa, quanta admota tormenta! Jactura rei familiaris infligitur, numerosae sobolis orbitas irrogatur. Dives in censu dominus, et in liberis pater ditior, nec dominus repente nec pater est. Accedit vulnerum vastitas, et tabescentes ac fluentes artus edax quoque vermium poena consumit. Ac, ne quid omnino remaneret quod non Job in suis tentationibus experiretur, armat diabolus et uxorem, illo antiquo nequitiae suae usus ingenio, quasi [Col. 0634A] omnes per mulierem decipere posset et fallere, quod fecit in mundi origine; nec tamen Job gravibus ac densis conflictationibus frangitur quominus inter illas angustias et pressuras suas Dei benedictio [h 1Kb] victrice patientia praedicetur. Tobias quoque, post justitiae et misericordiae suae opera magnifica, luminum amissione tentatus, in quantum patienter caecitatem pertulit, in tantum granditer Deum patientiae laude promeruit.

[1Kb] XIX. Atque, ut magis, fratres dilectissimi, patientiae bonum luceat, quid mali [i 1Kb] e contrario impatientia importet consideremus. Nam, ut patientia bonum Christi est, sic e contra impatientia diaboli malum [j 1Kb] ; et sicut in quo habitat et manet Christus, patiens invenitur, ita impatiens semper existit cujus mentem diaboli nequitia possidet. Exordia denique ipsa videamus. [Col. 0634B] Diabolus hominem [k 1Kb] ad imaginem Dei factum impatienter tulit: inde et periit primus et perdidit. Adam, contra coeleste praeceptum, cibi lethalis impatiens, in mortem cecidit, nec acceptam divinitus gratiam patientia custode servavit; et ut fratrem Cain perimeret, sacrificii ejus et muneris impatiens fuit; et quod Esau de majoribus ad minora descendit, primatus suos per impatientiam lentis [l 1Kb] amisit. Quid Judaïcus populus circa beneficia divina perfidus et ingratus, nonne quod a Deo primum recessit, impatientiae crimen fuit, dum Moysi cum Deo [m 1Kb] colloquentis moras non potest ferre, profanos deos ausus est postulare [n 1Kb] , ut itineris sui duces nuncuparet [o 1Kb] caput bubulum et terrestre figmentum; nec umquam ab eadem impatientia destitit, quominus, semper docilitatis et divinae [Col. 0634C] admonitionis impatiens, Prophetas suos et justos quosque perimendo, ad crucem quoque et ad sanguinem Domini prosiliret. Impatientia etiam [p 1Kb] in Ecclesia haereticos facit, et, ad Judaeorum similitudinem, contra Christi pacem et charitatem rebelles ad hostilia et furiosa odia compellit. Et, ne longum sit singula recensere, omnia omnino quae patientia operibus suis aedificat ad gloriam, impatientia destruit ad ruinam.

XX. Quare, fratres dilectissimi, et bonis patientiae et impatientiae malis diligenter expensis, patientiam, per quam in Christo manemus, ut venire cum Christo ad Deum possimus [q 1Kb] , plena observatione teneamus; quae copiosa et multiplex non augusto fine concluditur, nec brevibus terminis coercetur. Late patet [Col. 0635A] patientiae virtus; et ubertas ejus et largitas de unius quidem nominis fonte proficiscitur, sed, exundantibus venis, per multa gloriarum itinera diffunditur; nec proficere aliquid in actibus nostris potest ad consummandam laudem, nisi inde consummationis accipiat firmitatem [a 1Kb] . Patientia est quae nos Deo et commendat et servat. Ipsa est quae iram temperat, quae linguam fraenat, mentem gubernat, pacem custodit, disciplinam regit, libidinis impetum frangit, tumoris violentiam comprimit, incendium simultatis extinguit, coercet potentiam divitum, inopiam pauperum refovet, tuetur in virginibus beatam integritatem, in viduis laboriosam castitatem, in conjunctis et maritatis individuam charitatem. Facit 254 humiles in prosperis, in adversis fortes [b 1Kb] , contra injurias et contumelias [Col. 0635B] mites. Docet delinquentibus cito ignoscere; si ipse delinquas, diu et multum rogare. Tentationes expugnat, persecutiones tolerat, passiones et martyria consummat. Ipsa est quae fidei nostrae fundamenta firmiter munit: ipsa est quae incrementa spei sublimiter provehit [c 1Kb] . Ipsa actum [d 1Kb] dirigit, ut tenere possimus viam Christi, dum per ejus tolerantiam gradidimur: ipsa efficit ut perseveremus filii Dei, dum patientiam Patris imitamur.

[2Kb] XXI. Sed, quoniam plurimos scio, fratres dilectissimi, vel pondere injuriarum angentium vel dolore de iis qui adversum se grassantur et saeviunt, vindicari velociter cupere, nec illud in extrema [e 1Kb] parte reticendum est, ut, in istis fluctuantis mundi turbinibus et Judaeorum sive gentilium et haereticorum quoque persecutionibus [Col. 0635C] constituti, patienter exspectemus ultionis diem, nec ad vindictam doloris nostri querula festinatione properemus, cum scriptum sit: Exspecta me, dicit Dominus, in die resurrectionis meae [f 1Kb] in testimonium, quoniam judicium meum ad congregationes gentium, ut excipiam reges et effundam super eos iram meam (Soph. III, 8). Exspectare nos jubet Dominus [g 1Kb] et futurae ultionis diem forti patientia sustinere. Qui et in Apocalypsi loquitur dicens: Ne signaveris verba [Col. 0636A] prophetiae libri hujus, quia jam tempus in proximo est ut et ii qui perseverant nocere noceant, et qui in sordibus est sordescat adhuc, justus autem adhuc justiora faciat, similiter et qui sanctus est [h 1Kb] , sanctiora. Ecce venio cito, et merces mea mecum est, reddere unicuique secundum facta sua (Apoc. XXII, 10-12). Unde etiam clamantes martyres et ad vindictam suam, dolore erumpente, properantes exspectare adhuc jubentur et temporibus consummandis implendisque martyribus praebere patientiam: Et cum aperuisset, inquit, quintum sigillum [i 1Kb] , vidi sub ara Dei animas occisorum propter verbum Dei et martyrium suum, et clamaverunt voce magna dicentes: Quousque, Domine sanctus et verus, non judicas et vindicas sanguinem nostrum de iis qui in terris inhabitant? Et datae sunt eis singulae [Col. 0636B] stolae albae [j 1Kb] , et dictum est eis ut requiescerent brevi adhuc tempore, donec impleatur numerus conservorum et fratrum eorum qui postea [k 1Kb] occidentur exemplo ipsorum (Apoc. VI, 9-11).

XXII. Quando autem veniat sanguinis justi divina vindicta, declarat per Malachiam prophetam [l 1Kb] Spiritus sanctus dicens: Ecce dies Domini venit ardens velut clibanus; eruntque omnes alienigenae et omnes iniqui stipula [m 1Kb] , et succendet [n 1Kb] illos adveniens dies, dicit Dominus (Malach. IV, 1). Quod item legimus in Psalmis, ubi Dei judicis praedicatur adventus censurae suae majestate venerandus: Deus manifestus veniet, Deus noster, et non silebit. Ignis ante eum ardebit, et in circuitu ejus procella nimia [o 1Kb] , Advocabit [p 1Kb] coelum sursum et terram deorsum, ut separet populum suum. [Col. 0636C] Colligite illi justos ejus, eos qui disponunt testamentum ejus in sacrificiis; et annuntiabunt [q 1Kb] coeli justitiam ejus, quoniam Deus judex est (Psal. XLIX, 3-6). Et Esaias [r 1Kb] eadem praenuntiat dicens: Ecce enim Dominus sicut ignis veniet, et sicut procella currus ejus, retribuere in ira vindictam. In igne enim Domini judicabuntur, et in gladio ejus vulnerabuntur (Isa. LXVI, 15). Et iterum: Dominus Deus virtutum prodibit et comminuet bellum, excitabit certamen [s 1Kb] , et clamabit super inimicos suos [Col. 0637A] cum fortitudine. Tacui, numquid semper tacebo (Isa. XLII, 13)?

XXIII. Quis autem est hic qui tacuisse se prius dicit et non semper tacebit? Utique ille qui sicut ovis ad victimam ductus est, et sicut agnus coram tondente se [a 1Kb] , sine voce non aperuit os suum [b 1Kb] ; utique ille qui non clamavit, neque in plateis vox ejus audita est; utique ille qui non fuit contumax, neque contradixit, cum dorsum suum poneret ad flagella et maxillas 253 ad palmas, faciem autem suam non avertit a foeditate sputorum; utique ille qui, cum accusaretur a sacerdotibus et senioribus, nihil respondit et, admirante Pilato, patientissimum silentium [c 1Kb] tenuit. Hic est qui [d 1Kb] , cum in passione tacuerit [e 1Kb] , in ultione postmodum non tacebit. Hic est Deus noster, id est, non [Col. 0637B] omnium, sed fidelium et credentium Deus, qui, cum in secundo adventu manifestus [f 1Kb] venerit, non silebit. Nam, cum in humilitate prius fuerit occultus, veniet in potestate manifestus.

XXIV. Hunc exspectemus, fratres dilectissimi, judicem et vindicem nostrum, Ecclesiae suae populum et ab initio mundi justorum omnium [g 1Kb] numerum secum pariter vindicaturum. Qui ad vindictam [h 1Kb] [Col. 0638A] suam nimium festinat et properat, consideret quia necdum vindicatus est ipse qui vindicat. Pater Deus praecepit Filium suum adorari, et apostolus Paulus, divini praecepti memor, ponit et dicit: Deus, exaltavit illum, et donavit illi nomen quod est super omne nomen [i 1Kb] , ut in nomine Jesu omne genu flectatur [j 1Kb] coelestium, terrestrium et infernorum (Philip. II, 9, 10). Et in Apocalypsi Angelus Joanni volenti adorare se resistit et dicit [k 1Kb] : Vide ne feceris, quia conservus tuus sum et fratrum tuorum. Jesum Dominum adora [l 1Kb] (Apoc., XXII, 9). Qualis Dominus Jesus et quanta patientia ejus! ut qui in coelis adoratur, necdum vindicetur in terris. Hujus patientiam, fratres dilectissimi, in persecutionibus et passionibus nostris cogitemus. Hujus adventui plenum exspectationis obsequium praebeamus. Nec defendi [Col. 0638B] ante Dominum servi irreligiosa et inverecunda festinatione [m 1Kb] properemus. Insistamus potius [n 1Kb] et elaboremus [o 1Kb] et toto corde vigilantes [p 1Kb] atque ad omnem tolerantiam stabiles Dominica praecepta servemus; ut, cum ille irae et vindictae dies venerit, non cum impiis et peccatoribus puniamur, sed cum justis et Deum timentibus honoremur [q 1Kb] .





[Col. 0637]
LIBER DE ZELO ET LIVORE. [6Kb] (C)





ARGUMENTUM.

[Col. 0637D] Paucis libri hujus argumentum reddit in haec verba D. Pontius in vita Cypriani: »Quis, inquit, livorem de venenata invidiae malignitate venientem, dulcedine remedii salutaris inhiberet?« Principio igitur, postquam eo gravius crimen esse zelum seu livorem, quo occultius est malum, et originem ejus diabolo ascribendam docuit: propositis etiam obiter invidiae exemplis e Veteri Testamento, [Col. 0638D] radicem malorum omnium invidiam esse, per singula vitiorum genera deducit; atque adeo recte et a Christo et ab Apostolis, non uno in loco, interdictum fraternum odium, Postremo ubi Dei exemplo ad dilectionem inimicorum eos adhortatus est, praemiorum coronis propositis ab hoc malo deterret.

[1Kb] I. ZELARE quod bonum [r 1Kb] videas et invidere melioribus [Col. 0639A] leve apud quosdam et modicum crimen videtur, fratres dilectissimi; dumque existimatur leve esse et modicum, non timetur; dum non timetur, contemnitur; dum contemnitur, non facile vitatur, et fit caeca et occulta pernicies: quae, dum minus perspicitur ut caveri a providentibus [a 1Kb] possit, improvidas mentes latenter affligit. Porro autem Dominus prudentes esse nos jussit, et cauta sollicitudine vigilare praecepit, ne adversarius vigilans semper [b 1Kb] et semper insidians, ubi in pectus obrepserit [c 1Kb] , de scintillis conflet incendia, de parvis maxima exaggeret, et, dum remissis et incautis leniore aura et flatu molliore blanditur, procellis ac turbinibus excitatis, ruinas fidei et salutis ac vitae naufragia moliatur. Excubandum est itaque, fratres dilectissimi, atque omnibus viribus elaborandum [Col. 0639B] ut inimico saevienti et jacula sua in omnes corporis partes [d 1Kb] quibus percuti et vulnerari possumus, dirigenti sollicita et plena vigilantia repugnemus 256, secundum quod Petrus apostolus in Epistola sua praemonet et docet dicens: Sobrii estote et vigilate, quia adversarius vester diabolus tamquam leo rugiens circuit, aliquem devorare quaerens [e 1Kb] (I Pet. V, 8).

[2Kb] II. Circuit ille nos singulos, et tamquam hostis clausos obsidens, muros explorat, et tentat an sit pars aliqua murorum minus stabilis et minus fida, cujus aditu ad interiora penetretur. Offert oculis formas illices [f 1Kb] et faciles voluptates [g 1Kb] , ut visu destruat castitatem. Aures per canora musica [h 1Kb] tentat, ut soni dulcioris auditu solvat et molliat christianum vigorem. Linguam convicio provocat, manum injuriis [Col. 0639C] lacessentibus ad petulantiam caedis instigat; ut [Col. 0640A] fraudatorem faciat, lucra opponit injusta; ut animam pecunia capiat [i 1Kb] , ingerit perniciosa compendia; honores terrenos promittit, ut coelestes adimat; ostentat falsa, ut vera subripiat: et cum latenter non potest fallere, exerte atque aperte [j 1Kb] minatur, terrorem turbidae persecutionis intentans, ad debellandos Dei servos inquietus semper et semper infestus, in pace subdolus, in persecutione violentus.

[1Kb] III. Quamobrem, fratres dilectissimi, contra omnes diaboli fallaces insidias vel apertas minas stare debet instructus animus et armatus, tam paratus [k 1Kb] semper ad repugnandum quam est ad impugnandum semper paratus inimicus. Et, quoniam frequentiora sunt tela ejus quae latenter obrepunt, magisque occulta et clandestina jaculatio quo minus perspicitur, hoc et [Col. 0640B] gravius et crebrius in vulnera nostra grassatur, ad haec quoque intelligenda et depellenda vigilemus ex quibus est zeli et livoris malum. Quod si quis penitus inspiciat, inveniet nihil magis Christiano cavendum, nihil cautius providendum quam ne quis invidia et livore capiatur; ne quis fallentis inimici [l 1Kb] caecis laqueis implicatus, dum zelo frater in fratris odia convertitur, gladio suo nescius ipse perimatur. Quod ut colligere plenius et manifestius perspicere possimus, ad caput ejus atque originem recurramus. Videamus unde zelus, et quando et quomodo coeperit. Facilius enim a nobis malum tam perniciosum vitabitur, si ejusdem mali et origo et magnitudo noscatur.

[1Kb] IV. Hinc diabolus inter initia statim mundi et periit [Col. 0640C] primus et perdidit. Ille angelica majestate subnixus [m 1Kb] , [Col. 0641A] ille Deo acceptus et charus, postquam hominem ad imaginem Dei factum conspexit, in zelum malivolo livore prorupit, non prius alterum dejiciens instinctu zeli quam ipse zelo ante dejectus, captivus antequam capiens, perditus antequam perdens, dum, stimulante livore [a 1Kb] , homini gratiam datae immortalitatis eripit [b 1Kb] , ipse quoque id quod prius fuerat amisit. Quale malum est, fratres dilectissimi, quo angelus cecidit, quo circumveniri et subverti alta illa et praeclara sublimitas potuit, quo deceptus est ipse qui decepit! Exinde invidia grassatur in terris, dum livore periturus magistro perditionis obsequitur, dum diabolum qui zelat imitatur, sicut scriptum est: Invidia autem diaboli mors introivit in orbem terrarum (Sap. II, 24). Imitantur ergo illum qui sunt ex parte ejus.

[Col. 0641B] [2Kb] V. Hinc denique novae fraternitatis prima odia, hinc parricidia nefanda coeperunt (Gen. IV), dum Abel justum Cain zelat injustus, dum bonum malus invidia et livore persequitur. Tantum valuit ad consummationem facinoris aemulationis furor, ut nec charitas fratris, nec sceleris immanitas, nec timor Dei, nec poena delicti cogitaretur. Injuste oppressus est qui justitiam primus ostenderat, odia perpessus est qui odisse non noverat, occisus est impie qui moriens non repugnabat. Et quod Esau fratri suo Jacob inimicus exstitit, zelus fuit (Gen. XXVII). Nam, quia ille benedictionem patris acceperat, hic in odium 257 persecutionis facibus livoris exarsit. Et quod Joseph fratres sui vendiderunt, causa vendendi de aemulatione descendit (Gen. XXXVII). Postquam id quod [Col. 0641C] sibi in visionibus prosperum fuerat ostensum, simpliciter ut fratribus frater exposuit, in invidiam malivolus animus erupit. Saul quoque rex ut David odisset, ut persecutionibus saepe repetitis innocentem, misericordem, mitem, [c 1Kb] lenitate patientem necare cuperet, quid aliud quam zeli stimulus provocavit (I Reg. XVIII)? Quia, Goliath interfecto, et ope ac [Col. 0642A] dignatione divina tanto hoste deleto [d 1Kb] , populus admirans in laudes David praedicationis suffragio [e 1Kb] prosiliit (III Reg. XVII), Saul [f 1Kb] simultatis atque insectationis furias de livore concepit. Et ne longum faciam singulos recensendo [g 1Kb] , pereuntis semel [h 1Kb] populi attendamus interitum. Judaei nonne inde perferunt dum Christo malunt invidere quam credere? Obtrectantes magnalibus quae ille faciebat, zelo excaecante decepti sunt, nec ad divina noscenda cordis oculos aperire potuerunt.

[1Kb] VI. Quae nos considerantes [i 1Kb] , fratres dilectissimi, contra tantam mali perniciem vigilanter et fortiter dicata Deo pectora muniamus. Aliorum mors proficiat ad nostram salutem, imprudentium poena providentibus conferat sanitatem. Non est autem quod aliquis [Col. 0642B] existimet malum istud una specie contineri aut brevibus terminis et angusto fine concludi. Late patet zeli multiplex et foecunda pernicies. Radix est [j 1Kb] malorum omnium, fons cladium, seminarium delictorum, materia culparum. Inde odium surgit, animositas inde procedit. Avaritiam zelus inflammat, dum quis suo non potest esse contentus, videns alterum ditiorem. Ambitionem zelus excitat, dum cernit quis alium in honoribus altiorem [k 1Kb] . Zelo excaecante sensus nostros atque in ditionem suam mentis arcana redigente, Dei timor spernitur, magisterium Christi negligitur, judicii dies non providetur. Inflat superbia, exacerbat saevitia, perfidia praevaricatur, impatientia concutit, furit discordia, ira fervescit; nec se jam potest cohibere vel regere qui factus est potestatis [Col. 0642C] alienae. Hinc Dominicae pacis vinculum rumpitur, hinc charitas fraterna violatur, hinc adulteratur veritas, unitas scinditur, ad haereses atque ad schismata prosilitur, dum obtrectatur sacerdotibus, dum episcopis invidetur, dum quis aut queritur non se potius ordinatum [l 1Kb] , aut dedignatur alterum ferre praepositum. Hinc recalcitrat, hinc rebellat de zelo [Col. 0643A] superbus, de aemulatione perversus, animositate et livore non hominis, sed honoris inimicus.

[2Kb] VII. Qualis vero est [a 1Kb] animae tinea, quae cogitationum tabes, pectoris quanta rubigo, zelare in altero vel virtutem ejus vel felicitatem, id est odisse in eo vel merita propria vel beneficia divina, in malum proprium bona aliena convertere, illustrium prosperitate torqueri, aliorum gloriam facere suam poenam, et velut quosdam pectori suo admovere carnifices, cogitationibus et sensibus suis adhibere tortores, qui se intestinis cruciatibus lacerent, qui cordis secreta malivolentiae ungulis pulsent! Non cibus talibus laetus, non potus potest esse jucundus. Suspiratur semper et ingemiscitur et doletur; dumque ab invidis numquam livor exponitur, diebus ac noctibus pectus obsessum [Col. 0643B] sine intermissione laniatur. Mala caetera habent terminum [b 1Kb] , et quodcumque delinquitur, delicti consummatione finitur. In adultero cessat facinus perpetrato stupro, in latrone conquiescit scelus homicidio admisso, et praedoni rapacitatem [c 1Kb] statuit praeda possessa, et falsario modum ponit impleta fallacia. Zelus terminum non habet, permanens jugiter malum et sine fine peccatum; quantoque ille cui 258 invidetur [Col. 0644A] successu meliore profecerit, tanto invidus in majus incendium livoris ignibus inardescit.

[3Kb] VIII. Hinc vultus minax, torvus aspectus, pallor in facie, in labiis tremor, stridor in dentibus, verba rabida, effraenata convicia, manus ad caedis violentiam prompta, etiamsi a gladio interim vacua, odio tamen furiatae mentis [d 1Kb] armata. Et idcirco Spiritus sanctus dicit in Psalmis: Noli zelare [e 1Kb] bene ambulantem in via sua. Et iterum: Observabit peccator justum, et stridebit [f 1Kb] ad eum dentibus suis [g 1Kb] . Deus autem irridebit eum, quoniam providet quia veniet dies ejus [h 1Kb] (Psal. XXXVI, 7, 12, 13). Hos beatus apostolus Paulus designat et denotat dicens: Venenum aspidum sub labiis eorum, et os eorum maledictione [i 1Kb] et amaritudine plenum est. Veloces [j 1Kb] ad effundendum sanguinem pedes eorum. [Col. 0644B] contritio [k 1Kb] et calamitas in viis eorum qui viam pacis [l 1Kb] non agnoverunt, nec est timor Dei ante oculos eorum (Rom. III, 13 18).

[1Kb] IX. Multo malum levius et periculum minus est cum membra gladio vulnerantur. Facilis cura est ubi plaga perspicua est, et cito ad sanitatem medela subveniente perducitur [m 1Kb] quod videtur. Zeli vulnera abstrusa sunt et occulta; nec remedium curae medentis [Col. 0645A] admittunt quae se intra conscientiae latebras caeco dolore clauserunt. Quicumque es invidus et malignus, videris quam sis eis quos odisti insidiosus, perniciosus, infestus. Nullius magis quam tuae salutis inimicus es. Quisquis ille est quem zelo persequeris, subterfugere et vitare te poterit; tu te non potes fugere [a 1Kb] : ubicumque fueris, adversarius tuus tecum est, hostis semper in pectore tuo est [b 1Kb] , pernicies intus inclusa est, ineluctabili catenarum nexu ligatus et vinctus es, zelo dominante captivus es, nec solatia tibi ulla subveniunt. Perseverans malum est hominem persequi ad Dei gratiam pertinentem. Calamitas sine remedio est odisse felicem.

[1Kb] X. Et idcirco, fratres dilectissimi, huic periculo consulens Dominus, ne quis zelo fratris in laqueum mortis [Col. 0645B] incurreret, cum eum discipuli interrogarent quis inter illos [c 1Kb] major esset: Qui fuerit, inquit, minimus in omnibus vobis, hic erit magnus (Luc. IX, 48). Amputavit omnem aemulationem responso suo, omnem causam et materiam mordacis invidiae eruit et abscidit. Discipulo Christi [d 1Kb] zelare non licet [e 1Kb] , non licet invidere. Exaltationis apud nos non potest esse contentio: de humilitate ad summa crescimus [f 1Kb] , didicimus unde placeamus. Denique et apostolus Paulus instruens et monens ut qui, illuminati Christi lumine tenebras nocturnae conversationis evasimus, in factis atque in operibus luminis ambulemus, scribit et dicit: Nox transivit, dies autem appropinquavit. Abjiciamus ergo opera tenebrarum, et induamus [g 1Kb] arma lucis. Tamquam in die decenter [h 1Kb] ambulemus, non in [Col. 0645C] comessationibus et ebrietatibus, non in concupiscentiis et impudicitiis, non in certaminibus et zelo (Rom. XIII, 12, 13). Si recesserunt de pectore tuo tenebrae, si nox inde discussa est, si caligo detersa est, si illuminavit sensus tuos splendor diei, si homo lucis esse coepisti, quae sunt Christi gere, quia lux et dies [i 1Kb] Christus est.

[6Kb] XI. Quid in zeli tenebras ruis? quid te nubilo livoris involvis? quid invidiae caecitate omne pacis et charitatis lumen extinguis? quid ad diabolum cui renuntiaveras redis? quid Cain similis existis? Homicidii namque facinore constringi eum qui zelaverit et edio habuerit fratrem suum, declarat Joannes apostolus in Epistola sua dicens: Qui fratrem suum odit, [Col. 0646A] homicida est; et scitis quia omnis homicida non habet in se vitam manentem (I Joan. III, 15). Et iterum: Qui dicit se in luce esse, et fratrem suum odit, in tenebris est usque adhuc, et in tenebris ambulat, et non scit quo eat [j 1Kb] ; quoniam tenebrae excaecaverunt oculus ejus (Ibid. II, 9-11). Qui odit, inquit, fratrem suum, in tenebris ambulat, et non scit quo eat. It enim 259 nescius in gehennam, ignarus et caecus praecipitatur in poenam, recedens scilicet a Christi lumine monentis et dicentis: Ego sum lumen mundi. Qui me secutus fuerit non ambulabit in tenebris, sed habebit lumen vitae (Joan. VIII, 12). Sequitur autem Christum qui praeceptis ejus insistit, qui per magisterii ejus viam graditur, qui vestigia ejus atque itinera sectatur, qui id quod Christus et docuit et fecit imitatur, secundum [Col. 0646B] quod Petrus [k 1Kb] quoque hortatur et monet dicens: Christus passus est pro nobis [l 1Kb] , relinquens vobis exemplum ut sequamini vestigia ejus (I Pet. II, 21).

XII. Meminisse debemus quo vocabulo plebem suam Christus appellet, quo titulo gregem suum nuncupet. Oves nominat, ut innocentia christiana ovibus aequetur (Joan. X, 2; Matth. X, 16); agnos vocat, ut agnorum naturam simplicem simplicitas mentis imitetur. Quid sub vestitu ovium lupus latitat? quid gregem Christi qui se christianum mentitur infamat? Christi nomen induere et non per Christi viam pergere, quid aliud quam praevaricatio est divini nominis, quam desertio itineris salutaris? quando ipse doceat et dicat eum ad vitam venire qui mandata [m 1Kb] servaverit, et eum esse sapientem qui verba ejus audierit [Col. 0646C] et fecerit, doctorem quoque eum maximum in regno coelorum vocari qui fecerit et sic docuerit (Matth. V, 19); tunc praedicanti profuturum quod bene atque utiliter praedicatum fuerit, si id quod ore promitur factis sequentibus impleatur. Quid vero insinuavit crebrius discipulis suis Dominus, quid inter salutaria monita et praecepta caelestia custodiendum magis servandumque mandavit, quam ut eadem dilectione qua discipulos ipse dilexit, nos quoque invicem [n 1Kb] diligamus (Joan. XIII, 34)? Quomodo autem vel pacem Domini vel charitatem tenet qui, intercedente zelo, nec pacificus potest esse nec charus?

[2Kb] XIII. Ideo et apostolus Paulus, cum pacis et charitatis merita depromeret, cumque asseveraret firmiter et doceret nec fidem sibi, nec eleemosynas, nec [Col. 0647A] passionem quoque ipsam confessoris et martyris [a 1Kb] profuturam, nisi charitatis foedera integra atque inviolata servasset, adjecit et dixit: Charitas magnanima est, charitas benigna est, charitas non zelat (I Cor. XIII, 4); docens scilicet et ostendens eum posse charitatem tenere quisquis magnanimus fuerit et benignus et zeli ac livoris alienus. Item alio loco, cum moneret ut homo jam sancto Spiritu plenus et nativitate coelesti Dei filius factus non nisi spiritalia et divina sectetur, ponit et dicit: Et ego quidem, fratres, non potui vobis loqui quasi spiritalibus, sed quasi carnalibus, tamquam infantibus in Christo. Lacte vos potavi [b 1Kb] , non cibo, nondum enim poteratis, sed neque nunc potestis [c 1Kb] . Adhuc enim estis carnales. Ubi enim in vobis [d 1Kb] zelus et contentio et dissensiones sunt, nonne carnales estis et secundum hominem ambulatis (I Cor. III, 1-3)?

[Col. 0647B] XIV. Obterenda sunt, fratres dilectissimi, vitia et peccata carnalia, et terreni corporis infesta labes spiritali vigore calcanda, ne, dum iterum ad veteris hominis conversationem revolvimur, lethalibus laqueis implicemur, Apostolo hoc idem providenter [e 1Kb] et salubriter praemonente: Itaque, inquit, fratres, non secundum carnem vivamus: si enim secundum carnem vixeritis [f 1Kb] , incipietis mori: si autem spiritu opera carnis mortificaveritis [g 1Kb] , vivetis. Quotquot enim Spiritu Dei aguntur, hi filii Dei sunt (Rom. VIII, 12-14). Si filii Dei sumus, si templa ejus esse jam coepimus, si, accepto Spiritu sancto, sancte et spiritaliter vivimus, si de terris oculos ad coelum sustulimus, si ad superna et divina plenum Deo et Christo pectus ereximus, [Col. 0647C] non nisi quae sunt Deo et Christo digna faciamus, sicut et Apostolus excitat et hortatur: Si consurrexistis [h 1Kb] , inquit, cum Christo, quae sursum sunt quaerite, ubi Christus est in dextera Dei sedens; quae sursum sunt sapite, 260 non quae super terram [i 1Kb] . Mortui enim estis, et vita vestra abscondita est cum Christo in Deo. Cum autem Christus apparuerit vita vestra, tunc et vos apparetitis [Col. 0648A] cum ipso in gloria (Coloss. III, 1-4). Qui ergo in Baptismo secundum hominis antiqui peccata carnalia et mortui [j 1Kb] et sepulti sumus, qui regeneratione coelesti Christo consurreximus, quae sunt Christi et cogitemus pariter et geramus, sicut idem Apostolus docet rursus et monet dicens: Primus homo de terrae limo, secundus homo de coelo. Qualis ille de limo, tales et qui de limo; et qualis coelestis, tales et coelestes. Quomodo portavimus imaginem ejus qui de limo est, portemus et imaginem ejus qui de coelo est (I Cor. XV, 47-49). Imaginem autem coelestem portare non possumus, nisi in eo quod esse jam coepimus [k 1Kb] , Christi similitudinem praebeamus.

[1Kb] XV. Hoc est enim mutasse quod fueras et coepisse esse quod non eras, ut in te divina nativitas luceat, [Col. 0648B] ut ad Patrem Deum deifica disciplina respondeat, ut honore et laude vivendi Deus in homine clarescat, ipso exhortante et monente et eis qui se clarificant vicem mutuam pollicente: Eos, inquit, qui clarificant me clarificabo; et qui spernit me spernetur (I Reg. II, 30). Ad quam clarificationem [l 1Kb] formans nos ac praeparans Dominus et Filius Dei similitudinem Dei Patris insinuans in Evangelio suo dicit: Audistis quia dictum est: Diliges proximum tibi [m 1Kb] , et odio habebis [n 1Kb] inimicum tibi. Ego autem dico vobis: Diligite inimicos vestros, et orate pro his qui vos persequuntur, ut sitis filii Patris vestri [o 1Kb] qui in coelis est, qui solem suum oriri facit super bonos et malos, et pluit super justos et injustos (Levit. XIX; Matth. V, 43-45). Si hominibus laetum est et gloriosum filios habere consimiles, et [Col. 0648C] tunc magis generasse delectat si ad patrem lineamentis paribus soboles subsiciva [p 1Kb] respondeat, quanto major in Deo Patre laetitia est cum quis sic spiritaliter nascitur, ut in actibus ejus et laudibus divina generositas [q 1Kb] praedicetur? Quae justitiae palma est, quae corona, esse se talem [r 1Kb] de quo Deus non dicat: Filios generavi [s 1Kb] et exaltavi, ipsi autem spreverunt me. [Col. 0649A] (Isa. I, 2). Collaudet te potius [a 1Kb] Christus et invitet ad praemium dicens: Venite, benedicti Patris mei, percipite regnum quod vobis paratum est ab origine mundi (Matth. XXV, 34).

[2Kb] XVI. His meditationibus corroborandus est animus, fratres dilectissimi, ejusmodi exercitationibus contra omnia diaboli jacula firmandus. Sit in manibus divina lectio, in sensibus Dominica cogitatio: oratio jugis omnino non cesset: salutaris operatio perseveret. Spiritalibus semper actibus occupemur, ut quotiescumque inimicus accesserit, quoties adire tentaverit, et clausum adversum se pectus inveniat et armatum. Non enim christiani hominis corona una est quae tempore persecutionis accipitur: habet et pax coronas suas, quibus de varia et multiplici congressione [Col. 0649B] victores, prostrato et subacto adversario, coronantur. Libidinem subegisse continentiae palma est. Contra iram, contra injuriam repugnasse corona patientiae est. De avaritia triumphus est pecuniam spernere. Laus est fidei fiducia futurorum [b 1Kb] mundi adversa tolerare. Et qui superbus in prosperis non est, gloriam de humilitate consequitur. Et qui ad pauperum fovendorum misericordiam pronus est, retributionem thesauri coelestis adipiscitur. Et qui zelare non novit, quique, unanimis et mitis, fratres [Col. 0650A] suos diligit, dilectionis et pacis praemio honoratur. In hoc virtutum stadio quotidie currimus, ad has justitiae palmas et coronas sine intermissione temporis pervenimus.

[4Kb] XVII. Ad quas ut pervenire tu etiam possis, qui fueras zelo et livore possessus, omnem illam malitiam qua prius tenebaris abjice [c 1Kb] , ad viam vitae aeternae vestigiis salutaribus reformare. 261 Evelle de pectore tuo spinas et tribulos, ut te Dominicum semen fertili [d 1Kb] fruge locupletet, ut divina et spiritalis seges in copiam foecundae messis exuberet. Venena fellis evome, discordiarum virus exclude, purgetur mens quam serpentinus livor infecerat, amaritudo omnis quae intus insederat Christi dulcedine leniatur. Si de sacramento crucis et cibum sumis et potum, lignum quod [Col. 0650B] apud merrham [e 1Kb] profecit in imagine, ad saporis dulcedinem tibi in veritate proficiat ad mulcendi pectoris lenitatem, nec ad medelam prosperandae valitudinis laborabis. Unde vulneratus fueras, inde curare. Ama eos quos ante oderas, dilige illos quibus injustis obtrectationibus invidebas. Bonos imitare, si sectari potes [f 1Kb] . Si autem eos sectari non potes, collaetare certe et congratulare [g 1Kb] melioribus. Fac te illis adunata dilectione participem, fac te consortio charitatis et fraternitatis vinculo cohaerentem. Dimittentur tibi [Col. 0651A] debita quando et ipse dimiseris; accipientur sacrificia tua cum pacificus ad Deum veneris: sensus atque actus tui divinitus dirigentur quando ea quae divina et justa sunt cogitaveris, sicut scriptum est: Cor viri cogitet justa, ut a Domino dirigantur gressus ejus (Prov. XVI, 9).

[1Kb] XVIII. Habes autem multa quae cogites. Paradisum cogita, quo Cain non ingreditur, qui zelo fratrem peremit (Gen., IV). Cogita coeleste regnum, ad quod non nisi concordes atque unanimes [a 1Kb] Dominus admittit. [Col. 0652A] Cogita quod filii Dei hi soli possint vocari qui sint pacifici, qui nativitate coelesti et lege divina [b 1Kb] ad similitudinem Dei Patris et Christi respondeant adunati. Cogita sub oculis Dei nos stare, spectante ac judicante ipso conversationis ac vitae nostrae curricula decurrere, pervenire nos tunc demum posse ut eum videre contingat, si ipsum nunc videntem delectemus actibus nostris, si nos dignos gratia ejus et indulgentia praebeamus, si, placituri semper in regno, in hoc mundo ante placeamus.





[Col. 0651]
EPISTOLA AD FORTUNATUM DE EXHORTATIONE MARTYRII [a 1Kb] . [3Kb] (C)
[Col. 0651]


PRAEFATIO.

[Col. 0651C] [1Kb] I. DESIDERASTI, Fortunate carissime, ut, quoniam persecutionum et pressurarum pondus incumbit, et in fine atque in consummatione [b 1Kb] mundi antichristi tempus infestum appropinquare jam coepit, ad praeparandas [c 1Kb] et corroborandas fratrum mentes de divinis Scripturis hortamenta componerem, quibus milites [Col. 0652C] Christi ad coeleste et spiritale certamen animarem. Obtemperandum fuit desiderio tuo tam necessario, ut, quantum sufficit mediocritas nostra auxilio divinae inspirationis instructa, quasi arma ac munimenta quaedam pugnaturis fratribus de praeceptis Dominicis promerentur. Parum est enim quod Dei plebem [Col. 0653A] classico nostrae vocis erigimus, nisi credentium fidem et dicatam Deo devotamque virtutem divina lectione firmemus.

[1Kb] II. Quid autem potius aut majus curae nostrae ac sollicitudini congruit, quam ut commissum 262 nobis divinitus populum et exercitum in castris caelestibus constitutum adversus diaboli tela et jacula exhortationibus assiduis praeparemus [a 1Kb] ? Neque enim idoneus potest esse miles ad bellum qui non exercitatus prius in campo fuerit, aut qui [b 1Kb] agonisticam coronam quaerit adipisci in stadio coronabitur, nisi usum et peritiam virium ante meditetur. Adversarius vetus est et hostis antiquus cum quo praelium gerimus [c 1Kb] ; sex millia annorum jam pene complentur ex quo hominem diabolus impugnat. Omnia genera tentandi et artes atque insidias [Col. 0653B] dejiciendi usu ipso vetustatis edidicit. Si imparatum invenerit militem Christi, si rudem, si non sollicitum [d 1Kb] ac toto corde vigilantem, circumvenit nescium, fallit incautum, decipit imperitum [e 1Kb] . Si vero quis Dominica praecepta custodiens et fortiter Christo adhaerens [f 1Kb] contra eum steterit, vincatur necesse est, quia Christus, quem confitetur, invictus est.

III. Ac, ne in longum sermonem meum extenderem, frater charissime, et audientem vel legentem styli latioris copia fatigarem, compendium feci; ut, propositis titulis, quos quis [g 1Kb] et nosse debeat et tenere, capitula Dominica subnecterem et id quod proposueram divinae lectionis auctoritate solidarem, ut non tam tractatum meum videar tibi misisse quam materiam tractantibus praebuisse. Quae res in usum [Col. 0653C] singulis proficit utilitate majore. Nam, si confectam et paratam jam vestem [h 1Kb] darem, vestis esset mea, qua alius uteretur, et forsitan non pro habitudine staturae [i 1Kb] et corporis res alteri facta minus congruens haberetur. Nunc vero de agno per quem redempti ac vivificati sumus, lanam ipsam et purpuram misi; quam cum acceperis, tunicam tibi pro voluntate conficies, et plus ut in [j 1Kb] domestica tua atque in propria veste laetaberis, et caeteris quoque ut conficere et ipsi pro arbitrio suo possint quod misimus exhibebis, ut, vetere illa nuditate contecta, perferant omnes indumenta Christi, coelestis gratiae sanctificatione vestiti.

[1Kb] IV. Necnon et illud consilium, frater charissime, [Col. 0654A] utile et salubre prospexi, in exhortatione tam necessaria quae martyres faciat, amputandas esse verborum nostrorum moras et tarditates, atque ambages sermonis humani subtrahendas, ponenda sola illa quae Deus loquitur, quibus servos suos ad martyrium Christus hortatur. Praecepta ipsa divina velut arma pugnantibus suggerenda sunt. Illa sint militaris tubae hortamenta, illa pugnantibus classica. Inde aures erigantur, inde instruantur mentes, inde et animi et corporis vires ad omnem passionis tolerantiam roborentur. Nos tantum qui, Domino permittente, primum Baptisma credentibus dedimus, ad aliud quoque singulos praeparemus, insinuantes et docentes [k 1Kb] hoc esse Baptisma in gratia majus, in potestate sublimius, in honore pretiosius, Baptisma in quo Angeli baptizant, [Col. 0654B] Baptisma [l 1Kb] in quo Deus et Christus ejus exultant, Baptisma post quod nemo jam peccat, Baptisma quod fidei nostrae incrementa consummat, Baptisma quod nos de mundo recedentes statim Deo copulat. In aquae Baptismo accipitur peccatorum remissa, in sanguinis Baptismo corona virtutum. Amplectenda res est et optanda et omnibus postulationum nostrarum precibus expetenda, ut qui servi Dei sumus [m 1Kb] , simus et amici.



CAPITULA LIBRI SEQUENTIS.

I. In exhortandis itaque ac praeparandis [n 1Kb] fratribus nostris, et virtutis ac fidei firmitate ad praeconium Dominicae confessionis atque ad praelium persecutionis et passionis armandis [o 1Kb] , primo in loco dicendum [Col. 0654C] est idola deos non esse, quae homo sibi facit. Neque enim quae fiunt factore suo et fabricatore majora 263 sunt, aut protegere et servare quemquam possunt quae ipsa de templis suis pereunt, nisi ab homine serventur. Sed nec elementa colenda esse quae homini, secundum dispositionem et praeceptum Dei, serviunt [p 1Kb] .

II. Destructis idolis, et elementorum ratione monstrata [q 1Kb] , ostendendum Deum solum colendum esse.

III. Tunc addendum quae comminatio Dei sit adversus eos qui idolis sacrificant [r 1Kb] .

IV. Praeterea docendum non facile ignoscere Deum idololatris.

[Col. 0655A] V. Et quod sic idololatriae indignetur Deus, ut praeceperit etiam eos interfici qui sacrificare et servire idolis suaserint.

VI. Subjungendum post haec, quod, redempti ac vivificati Christi sanguine, nihil Christo praeponere debeamus, quia nec ille quicquam nobis praeposuerit, et ille [a 1Kb] propter nos mala bonis praetulerit, paupertatem divitiis, servitutem dominationi, mortem immortalitati; nos contra in passionibus nostris paupertati saeculari paradisi divitias et delicias praeferamus [b 1Kb] , dominatum et regnum aeternum temporariae servituti, immortalitatem morti, Deum et Christum diabolo et antichristo.

VII. Insinuandum quoque ne, erepti de faucibus diaboli et de laqueis saeculi liberati, si in angustiis [Col. 0655B] et pressuris esse [c 1Kb] coeperint, regredi denuo ad saeculum velint et perdant quod evaserint.

VIII. Insistendum potius esse et perseverandum in fide et virtute [d 1Kb] et coelestis ac spiritalis gratiae consummatione, ut ad palmam et coronam possit perveniri.

[Col. 0656A] IX. Ad hoc enim pressuras et persecutiones fieri ut probemur.

[1Kb] X. Nec timendas esse injurias et poenas persecutionum, quia major est Dominus ad protegendum, quam diabolus ad impugnandum.

XI. Ac, ne expavescat quis et conturbetur ad pressuras et persecutiones quas patimur in isto mundo, probandum ante praedictum esse [e 1Kb] quod nos mundus odio habiturus esset, et quod persecutiones adversum nos excitaret, ut ex hoc [f 1Kb] ipso quod haec fiant manifesta sit fides divinae pollicitationis in mercedibus et praemiis postmodum secuturis, nec novum quid accidat Christianis, quando ab initio mundi boni laboraverint, et oppressi atque occisi sint ab injustis.

[Col. 0656B] XII. In novissima parte ponendum est quae spes et quae merces maneat justos et martyres post conflictationes hujus temporis et passiones, et quod plus accepturi simus in passionis remuneratione quam quod hic sustinemus in ipsa passione.



DE EXHORTATIONE MARTYRII.



[2Kb] CAP. I,---QUOD IDOLA DII NON SINT, ET QUOD NEC ELEMENTA VICE DEORUM COLENDA SINT.

Ostenditur in Psalmo CXIII: Idola gentium argentum et aurum, opera [g 1Kb] manuum hominum. Os habent [Col. 0655C] et non loquuntur, oculos habent et non vident, aures habent et non audiunt [h 1Kb] . Neque enim est spiritus in ore ipsorum. Similes illis fiant [i 1Kb] qui faciunt ea [j 1Kb] . Item in Sapientia Salomonis: Omnia idola nationum aestimaverunt deos; quibus neque oculorum usus est ad videndum, neque nares ad percipiendum spiritum [k 1Kb] , neque aures ad audiendum, neque digiti in manibus ad tractandum, sed et pedes eorum pigri ad ambulandum. Homo enim fecit illos, et qui spiritum mutuatus est finxit [Col. 0656B] illos [l 1Kb] . Nemo autem sibi similem homo poterit deum fingere: cum sit enim mortalis, mortuum fingit manibus iniquis. Melior est autem ipse iis quos colit, quoniam ipse quidem vixit, illi autem numquam (Sap. XV, 15- 17). Item in Exodo: Non facies tibi idolum nec cujusquam [Col. 0656C] similitudinem (Exod. XX, 4). Item apud Salomonem de elementis: Neque opera attendentes agnoverunt quis esset artifex, sed aut ignem, aut spiritum, aut citatum aerem, aut gyrum stellarum, aut nimiam aquam, aut solem aut lunam deos putaverunt. Quorum si propter speciem hoc aestimaverunt, sciant quanto iis 264 Dominus sit speciosior. Aut si virtutes et opera eorum mirati sunt, intelligant ab ipsis quoniam qui haec constituit fortia fortior est illis (Sap. XIII, 1-4). [m 1Kb]



[2Kb] CAP. II.---QUOD DEUS SOLUS COLENDUS SIT.
[Col. 0657A]

Sicut scriptum est [a 1Kb] : Dominum Deum tuum adorabis, et illi soli servies (Deut. VI, 13). Item in Exodo: Non erunt tibi dii alii absque me (Ex. VI, 13). Item illic [b 1Kb] : Videte, videte quia ego sum [c 1Kb] , et non est Deus praeter me. Ego interimam [d 1Kb] et vivere faciam, percutiam et ego sanabo, et non est qui eripiat de manibus meis [e 1Kb] (Deut. XXXII, 39). Item in Apocalypsi: Et vidi alium Angelum volantem in medio caelo, habentem Evangelium aeternum, ut annuntiaret super terram et super omnes nationes [f 1Kb] et tribus et linguas et populos, dicentem voce magna: Metuite potius Deum [g 1Kb] , et date illi claritatem, quoniam venit hora judicii ejus; et adorate eum qui fecit caelum et terram et mare et omnia quae in eis sunt (Apoc. XIV, 6, 7). Sic et Dominus in Evangelio commemorationem [Col. 0657B] facit primi et secundi praecepti dicens: Audi Israel. Dominus Deus tuus Deus unus est; et: Diliges Dominum tuum de toto corde tuo et de tota anima tua et de tota virtute tua. Hoc primum, et secundum simile huic: Diliges proximum tuum [h 1Kb] tamquam te. In his duobus praeceptis tota lex pendet et Prophetae (Matth. XXII, 39, 40). Et iterum: Haec est autem vita aeterna, ut cognoscant te solum et verum Deum et quem misisti Jesum Christum (Joan. XVII, 3).



CAP. III.---QUAE COMMINATIO DEI SIT ADVERSUS EOS QUI IDOLIS SACRIFICANT.

In Exodo [i 1Kb] : Sacrificans diis eradicabitur, nisi Domino soli (Exod. XXII, 19). Item in Deuteronomio: Sacrificaverunt daemoniis, et non Deo (Deut. XXXII, 17). [Col. 0657C] Item apud Esaiam: Adoraverunt eos quos fecerunt digiti eorum, et curvatus est homo, et humiliatus est vir, et non taxabo illis [j 1Kb] (Isa. II, 8). Et iterum: Illis fudistis libamina, et illis imposuistis sacrificia. Super haec ergo non indignabor, dicit Dominus (Isa. I, VII, 6)? Item apud Hieremiam: Nolite ambulare post deos alienos ut serviatis eis, et ne adoraveritis eos, et ne incitetis me in operibus manuum vestrarum ad disperdendos [k 1Kb] vos (Hier. XXV, 6). Item in Apocalypsi: Si quis adorat [l 1Kb] bestiam et imaginem ejus, et accipit [m 1Kb] notam [Col. 0658A] in fronte sua aut in manu, bibet et ipse de vino irae Dei mixto in poculo irae ejus, et punietur igne et sulphure sub oculis sanctorum Angelorum et sub oculis Agni: et fumus de tormentis eorum in saecula saeculoruma scendet; nec habebunt requiem die ac nocte quicumque adorant bestiam et imaginem ejus (Apoc. XV, 9-11).



[1Kb] CAP. IV.---NON FACILE IGNOSCERE DEUM IDOLOLATRIS.

Moyses in Exodo pro populo rogat, nec impetrat. Precor, ait, Domine, deliquit populus hic delictum grande. Fecerunt sibi deos aureos [n 1Kb] . Et nunc si dimittis illis delictum, dimitte. Sin autem, dele me de libro quem scripsisti. Et dixit Dominus ad Moysen: Si quis deliquit ante me, deleam eum de libro meo (Exod. XXXII, 31-33). Item cum Hieremias pro populo deprecaretur, Dominus ad eum loquitur dicens: Et tu [Col. 0658B] noli orare pro populo hoc, et noli postulare pro ipsis in prece et oratione, quia non exaudiam in tempore quo invocabunt me, in tempore afflictionis suae (Hier. XI, 14). Ezechiel quoque hanc eamdem denuntiat indignationem Dei his qui in Deum delinquunt [o 1Kb] : Et fuit, inquit, verbum Domini ad me dicens: Fili hominis, terra quaecumque peccaverit mihi ut delinquat delictum, extendam manum meam super eam, et obteram stabilimentum panis [p 1Kb] , et immittam in eam famem, et auferam de ea hominem et pecora. Et si fuerint tres viri hi in medio ejus, Noe, Daniel et Job, non liberabunt filios neque filias, ipsi soli salvi erunt (Ezech. XIV, 12, 14, 16). Item in libro Regnorum primo: Si delinquendo peccet vir adversus virum, orabunt pro eo Dominum. Si autem in Deum peccet homo, quis orabit pro [Col. 0658C] eo (I Reg. II, 25)?



[1Kb] CAP. V.---265 QUOD SIC IDOLOLATRIAE INDIGNETUR DEUS, UT PRAECEPERIT ETIAM EOS INTERFICI QUI SACRIFICARE ET SERVIRE IDOLIS SUASERINT.

In Deuteronomio: Quod si rogaverit te frater tuus, aut filius tuus, aut filia tua, aut uxor tua quae est in sinu tuo, aut amicus tuus, qui aequalis est animae tuae, latenter dicens: »Eamus et serviamus diis aliis [q 1Kb] , diis gentium;« non consenties ei, et non exaudies eum, et [Col. 0659A] non parcet oculus tuus super eum, et non celabis eum, annuntians annuntiabis de illo. Manus tua erit super eum, in primis interficere eum, et manus omnis populi postremo; et lapidabunt eum et morietur, quoniam quaesivit avertere te a Domino Deo tuo (Deut. XIII, 6). Et iterum loquitur Dominus et dicit nec civitati parcendum, etiamsi universa consenserit ad idololatriam: Aut si audieris in una ex civitatibus quas Dominus Deus tuus dabit tibi inhabitare te illic, dicentes: »Eamus et serviamus diis aliis,« quos non nosti [a 1Kb] , interficiens necabis omnes qui sunt in civitate caede gladii, et incendes civitatem igni, et erit sine habitaculo in aeternum. Non reaedificabitur etiam nunc, ut avertatur Dominus ab indignatione irae suae. Et dabit tibi misericordiam et miserebitur tui, et multiplicabit te, si exaudieris vocem Domini Dei tui, et observaveris praecepta [Col. 0659B] ejus (Deut. XIII, 12). Cujus praecepti et vigoris memor Mattathias interfecit eum qui ad aram sacrificaturus accesserat [b 1Kb] (I Machab. II, 24). Quod si ante adventum Christi circa Deum colendum et idola spernenda [c 1Kb] haec praecepta servata sunt, quanto magis post adventum Christi servanda sunt; quando ille veniens non verbis tantum nos hortatus sit, sed et factis, post omnes injurias et contumelias passus quoque et crucifixus, ut nos pati et mori exemplo suo doceret, ut nulla sit homini excusatio pro se non patienti, cum passus sit ille pro nobis; et cum ille passus sit pro alienis peccatis, multo magis pro peccatis suis pati unumquemque debere? Et ideo in Evangelio comminatur et dicit: Quicumque confessus [Col. 0659C] fuerit me coram hominibus, et ego confitebor eum [d 1Kb] coram Patre meo, qui in caelis est; qui autem negaverit me coram hominibus, et ego negabo eum coram Patre meo, qui in caelis est (Matth. X, 33). Item Apostolus Paulus: Si enim commorimur, inquit, et convivemus: si toleramus, et conregnabimus: si negabimus, et ipse negabit nos (I Tim. II, 12). Item Joannes: Qui negat Filium, neque Patrem habet: qui confitetur Filium, et Filium et Patrem habet (I Jo. II, 23). Unde nos ad contemptum mortis hortatur Dominus et corroborat dicens: Nolite timere eos qui occidunt corpus, animam [Col. 0660A] autem [e 1Kb] non possunt occidere. Magis autem metuite eum qui potest animam et corpus occidere [f 1Kb] in gehennam (Matth. X, 28). Et iterum: Qui amat animam suam, perdet eam: et qui odit animam suam in isto saeculo, in vitam aeternam conservabit illam (Joan. XII, 25).



[1Kb] CAP. VI.---QUOD, REDEMPTI ET VIVIFICATI CHRISTI SANGUINE, NIHIL CHRISTO PRAEPONERE DEBEAMUS.

In Evangelio Dominus loquitur et dicit: Qui diligit patrem aut matrem super me [g 1Kb] , non est me dignus. Et qui diligit filium aut filiam super me, non est me dignus [h 1Kb] . Et qui non accipit crucem [i 1Kb] suam et sequitur me, non est me dignus [j 1Kb] (Matth. X, 37). Sic et in Deuteronomio scriptum est [k 1Kb] : Qui dicunt patri et matri, »Non novi te, »et filios suos non agnoverunt, hi custodierunt praecepta tua, et testamentum [l 1Kb] tuum servaverunt (Deut. [Col. 0660B] XXXIII, 9). Item apostolus Paulus: Quis nos, inquit, separabit a charitate Christi? pressura an angustia, an persecutio, an fames, an nuditas, an periculum, an gladius? Sicut scriptum est: Quia propter te occidimur tota die, aestimati sumus ut oves victimae [m 1Kb] , sed in his omnibus superamus [n 1Kb] propter eum qui dilexit nos (Rom. VIII, 35). Et iterum: Non estis vestri: empti enim estis pretio magno [o 1Kb] , glorificate [p 1Kb] et portate Deum in corpore vestro (I Cor. VI, 20). Et iterum: Pro omnibus mortuus est 266 Christus, ut et qui vivunt, jam non sibi vivant, sed ei qui pro ipsis mortuus est et resurrexit (II Cor. V, 15).



[1Kb] CAPUT VII.---EREPTOS DE FAUCIBUS DIABOLI, ET DE LAQUEIS SAECULI LIBERATOS, NON DEBERE DENUO AD SAECULUM REVERTI, NE PERDANT QUOD EVASERINT.
[Col. 0660C]

In Exodo, Judaicus populus, ad umbram nostri et imaginem praefiguratus, cum, Deo tutore et vindice, evasisset Pharaonis atque Aegypti, id est diaboli et saeculi, durissimam servitutem; circa Deum perfidus et ingratus, adversus Moysen mussitat, respiciens solitudinis ac laboris incommoda, et non intelligens libertatis ac salutis beneficia divina, reverti quaerit ad Aegypti [q 1Kb] , hoc est ad saeculi, servitutem unde fuerat exutus [r 1Kb] , cum magis fidere deberet in Deum [s 1Kb] et credere; quoniam qui a diabolo et saeculo [Col. 0661A] liberat populum suum, protegit liberatum: Quid hoc nobis, inquiunt, fecisti in ejiciendo nos de Aegypto? melius est [a 1Kb] nobis servire Aegyptiis quam mori [b 1Kb] in solitudine hac. Et dixit Moyses ad populum: Fidite, et state [c 1Kb] , et cernite salutem quae a Domino est, quam vobis faciet hodie: Dominus ipse pugnabit pro vobis, et vos tacebitis (Exod. XIV, 11). Quod nos admonens in Evangelio suo Dominus, et docens ne ad diabolum rursus et ad saeculum, quibus renuntiavimus et unde evasimus, revertamur, dicit: Nemo retro attendens et superponens manum suam super aratrum, aptus est regno Dei (Luc. IX, 62). Et iterum: Et qui in agro est, non convertatur retro [d 1Kb] . Memores estote uxoris Loth (Luc. XVII, 31). Ac, ne quis aliqua vel cupiditate rerum, vel suorum dulcedine retardetur quominus [Col. 0641B] Christum sequatur, addit et dicit: Qui non renuntiat omnibus quae sunt ejus [e 1Kb] , non est potest meus esse discipulus (Luc. XIV, 33).



[1Kb] CAPUT VIII.---INSISTENDUM ESSE ET PERSEVERANDUM IN FIDE ET VIRTUTE, ET COELESTIS AC SPIRITALIS GRATIAE CONSUMMATIONE, UT AD PALMAM ET CORONAM POSSIT PERVENIRI.

In Paralipomenon: Dominus vobiscum est, quamdiu et vos [f 1Kb] estis cum ipso. Si autem dereliqueritis eum, derelinquet vos (II Par. XV, 2). Item apud Ezechielem: Justitia justi non liberabit eum, in quacumque die exerraverit [g 1Kb] (Ezech. XXXIII, 12). Item in Evangelio Dominus loquitur et dicit: Qui perseveraverit usque in finem [h 1Kb] , hic salvus erit [i 1Kb] (Matth. X, 22). Et iterum: Si permanseritis in verbo meo, vere discipuli mei estis, [Col. 0661C] et cognoscetis veritatem, et veritas liberabit vos (Joan. VIII, 31). Praemonens quoque nos paratos semper esse debere, et expeditos in procinctu firmiter stare, addit et dicit: Sint lumbi vestri praecincti [j 1Kb] , et lucernae ardentes; et vos similes hominibus exspectantibus dominum suum, quando revertatur [k 1Kb] a nuptiis; ut, cum venerit et pulsaverit, aperiant ei. Beati [l 1Kb] servi illi, quos adveniens dominus invenerit vigilantes (Luc. XII, 35). Item beatus [Col. 0662A] apostolus Paulus, ut fides nostra proficiat et crescat et ad summa perveniat, hortatur dicens: Nescitis quoniam qui in studio currunt [m 1Kb] , omnes quidem currunt, unus tamen [n 1Kb] accipit palmam? Sic currite ut occupetis [o 1Kb] . Et illi quidem ut corruptibilem coronam accipiant, vos autem incorruptam (I Cor. IX, 24). Et iterum: Nemo militans Deo obligat se molestiis saecularibus, ut possit placere ei cui se probavit. Sed et si certaverit quis, non coronabitur, nisi legitime pugnaverit (II Tim. II, 4). Et iterum: Oro autem vos, fratres, per misericordiam Dei, ut constituatis corpora vestra hostiam viventem, sanctam, placentem Deo; nec configuremini [p 1Kb] saeculo huic, sed transformamini in renovatione spiritus [q 1Kb] , ad probandum quae sit voluntas Dei bona et placens et perfecta (Rom. XI, 1). Et iterum: [Col. 0662B] Sumus filii Dei: si autem [r 1Kb] filii, et haeredes, haeredes quidem Dei, cohaeredes autem Christi; si quidem compatiamur, ut et commagnificemur [s 1Kb] (Rom. VIII, 17). Et in Apocalypsi eadem loquitur divinae praedicationis hortatio, dicens: Tene [t 1Kb] quod habes, ne alius accipiat coronam tuam (Apoc. III, 11). Quod exemplum 267 perseverandi et permanendi designatur in Exodo, ubi Moyses, ad superandum Amalech, qui figuram portabat diaboli, in signo et sacramento crucis [u 1Kb] allevabat supinas manus. Nec vincere adversarium potuit, nisi postquam stabilis in signo allevatis jugiter manibus perseveravit. »Et factum est, inquit, cum levabat Moyses manus, praevalebat Israel; ubi autem submiserat manus, invalescebat Amalech. Et accepto [v 1Kb] lapide supposuerunt sub eo, et sedebat super [Col. 0662C] eum. Et Aaron et Ur sustentabant manus ejus hinc et inde; et factae sunt manus Moysi stabiles usque in occasum solis. Et fugavit Jesus Amalech, et omnem populum ejus [x 1Kb] . Et dixit Dominus ad Moysen: Scribe hoc ut sit memoria [y 1Kb] in libro, et da in aures Jesu: quoniam deletione deleam [z 1Kb] memoriam Amalech de sub coelo [aa 1Kb] (Exo. XVII, 11).«
[bb 1Kb]


CAPUT IX.---AD HOC PRESSURAS ET PERSECUTIONES FIERI, UT PROBEMUR.
[Col. 0663A]

In Deuteronomio: Tentat vos Dominus Deus vester, ut sciat si diligitis Dominum Deum vestrum ex toto corde vestro, et ex tota anima vestra, et ex tota virtute vestra (Deut. XIII, 3). Et iterum apud Salomonem: Vasa figuli probat fornax, et homines justos tentatio tribulationis (Eccli. II, 5). Paulus quoque paria testatur ac loquitur dicens: Gloriamur in spe claritatis Dei; non solum autem, sed et gloriamur in pressuris, scientes quoniam pressura tolerantiam operatur, tolerantia autem probationem, probatio autem spem: spes autem non confundit, quia dilectio Dei infusa [a 1Kb] est in cordibus nostris per Spiritum sanctum qui datus est nobis (Rom. V, 3). Et Petrus in Epistola [Col. 0663B] sua ponit et dicit: Charissimi, nolite mirari ardorem accidentem vobis, qui ad tentationem vestram fit; nec excidatis, tamquam novum aliquid vobis contingat. Sed quotiescumque communicatis Christi passionibus, per omnia gaudete; ut et in revelatione facta claritatis ejus gaudentes exultetis [b 1Kb] . Si improperatur vobis in nomine Christi [c 1Kb] , beati estis, quia majestatis et virtutis Domini nomen in vobis requiescit: quod quidem secundum illos [d 1Kb] blasphematur, secundum nos autem honoratur (I Petr. IV, 12).



[17Kb] CAPUT X.---TIMENDAS NON ESSE INJURIAS ET POENAS PERSECUTIONUM, QUIA MAJOR EST DOMINUS AD PROTEGENDUM, QUAM DIABOLUS AD IMPUGNANDUM.

Joannes in Epistola sua probat dicens [e 1Kb] : Major est qui in vobis est, quam qui in isto mundo (I Jo. IV, 4). [Col. 0663C] Item in Psalmo CXVII: Non metuam quid mihi faciat homo, Dominus mihi auxiliator est (V\ 6).Et iterum: Isti in curribus et isti in equis, nos autem in nomine Domini Dei nostri magnificabimus [f 1Kb] . Ipsi obligati sunt [g 1Kb] et ceciderunt: nos autem surreximus et erecti sumus (Ps. XIX, 8). Et adhuc fortius docens et ostendens Spiritus sanctus castra diaboli non timenda, et si bellum nobis hostis indixerit, in ipso magis bello [Col. 0664A] spem nostram consistere, et congressione illa justos ad divinae sedis et salutis aeternae praemium pervenire, in Psalmo XXVI ponit et dicit: Si directa fuerint in me castra, non timebit cor meum: et si exsurrexerit super me bellum, in illud ego sperabo [h 1Kb] . Unam [i 1Kb] petii a Domino [j 1Kb] , hanc requiram, ut inhabitem in domo Domini per omnes dies vitae meae. Item in Exodo declarat Scriptura divina pressuris multiplicari nos potius et augeri, dicens: Quantoque eos deprimebant, tanto plures fiebant, et invalescebant magis (Exod. I, 12). Et in Apocalypsi protectio divina promittitur passionibus nostris: Nihil, inquit, eorum timeas quae passurus es (Apoc. II, 10). Nec alius securitatem nobis et protectionem pollicetur, quam qui et per Esaiam prophetam loquitur dicens: Noli timere, quia te redemi, et vocavi [Col. 0664B] te nomine tuo; meus es tu. Et si transieris per aquam, tecum sum, et flumina te non inundabunt, et si transieris per ignem [k 1Kb] , non combureris et flamma te non comburet, quoniam ego Dominus Deus tuus, Sanctus Israël, qui te salvum facio (Is. LXIII, 11). Qui et in Evangelio [l 1Kb] promittit auxilium divinum 268 Dei servis in persecutionibus non defuturum, dicens: Cum autem vos tradiderint, nolite cogitare quo modo aut quid loquamini; dabitur enim vobis in illa hora quid loquamini: non enim vos estis qui loquimini, sed spiritus Patris qui loquitur in vobis (Matth. X, 10). Et iterum: Ponite in cordibus vestris non praemeditari excusare: ego enim dabo vobis os et sapientiam [m 1Kb] cui non poterunt resistere adversarii vestri (Luc. XII, 11). Sicut in Exodo ad Moysen cunctantem et ad populum ire trepidantem Deus loquitur [Col. 0664C] dicens: Quis dedit os homini? et quis fecit mogilalum? et quis surdum [n 1Kb] ? et quis videntem et caecum? nonne ego Dominus Deus? Et nunc perge, et ego aperiam os tuum, et instruam te quid loquaris (Exod. IV, 11). Nec difficile est Deo aperire os hominis devoti sibi, et confessori suo inspirare constantiam et fiduciam loquendi, qui in Numeris adversus Balaam prophetam etiam asinam fecerit loqui (Num. XXII, 30). Quare in [Col. 0665A] persecutionibus nemo cogitet quod periculum diabolus importet, sed immo consideret quod auxilium Deus praestet: nec mentem labefactet humana infestatio, sed corroboret fidem divina protectio: quando unusquisque, secundum Dominica promissa [a 1Kb] et fidei suae merita, tantum accipiat de Dei ope quantum se credat accipere; nec sit quod Omnipotens praestare non possit, nisi si accipientis fides caduca [b 1Kb] defecerit.



[9Kb] CAPUT XI.---ANTE PRAEDICTUM ESSE QUOD NOS MUNDUS ODIO HABITURUS ESSET, ET QUOD PERSECUTIONES ADVERSUM NOS EXCITARET, ET QUOD NIHIL NOVUM CHRISTIANIS ACCIDAT, QUANDO AB INITIO MUNDI BONI LABORA VERINT, ET OPPRESSI ATQUE OCCISI SINT JUSTI AB INJUSTIS.

Dominus in Evangelio [c 1Kb] praemonet et praenuntiat, [Col. 0665B] dicens: Si mundus vos odit, scitote quoniam me primo odiit (Joan. XV, 18). Si de mundo essetis, mundus quod suum esset amaret: sed, quia de mundo non estis, et ego elegi vos de mundo, propterea odit vos mundus, Mementote sermonis quem dixi vobi: Non est servus major domino suo: si me persecuti sunt, et vos persequentur. Et iterum: Veniet hora ut omnis qui vos occiderit, putet se officium Deo facere: sed hoc facient, quoniam non cognoverunt Patrem neque me. Haec autem locutus sum vobis, ut, cum venerit hora, eorum memores sitis, quia ego dixi vobis (Ib. XVI, 4). Et iterum: Amen amen dico vobis, quoniam vos plorabitis et plangetis, saeculum autem gaudebit: vos tristes eritis, sed tristitia vestra in laetitiam veniet (Ib. 26). Et iterum: Haec locutus sum vobis, ut in me pacem habeatis, in saeculo autem pressuram [d 1Kb] : sed fidite, quoniam ego vici saeculum (Ib. 38). Et cum a discipulis suis interrogaretur [Col. 0665C] de signo adventus sui et consummationis mundi [e 1Kb] , respondit et dixit: Cavete ne quis vos fallat; multi enim venient in nomine meo dicentes: Ego sum Christus; et [Col. 0666A] multos fallent (Matth. XXIV, 4). Incipietis autem audire bella et auditus bellorum [f 1Kb] : videte, nolite tumultuari: oportet enim haec fieri, sed nondum est finis. Exsurget enim gens super gentem, et regnum super regnum [g 1Kb] ; et erunt fames et terrae motus et pestilentiae per singula loca; omnia autem ista initia parturitionum sunt. Tunc tradent vos in pressuram, et interficient vos; et eritis odibiles omnibus gentibus propter nomen meum. Et tunc scandalizabuntur multi, et invicem tradent et odient invicem. Et multi pseudoprophetae exsurgent et seducent multos: et eo quod facinus abundet, refrigescet charitas multorum. Qui autem toleraverit usque in [h 1Kb] finem, hic salvus erit. Et praedicabitur Evangelium istud regni per totum orbem [i 1Kb] terrae, in testimonium omnibus gentibus [j 1Kb] , et tunc veniet finis. Cum ergo videritis abominationem [Col. 0666B] vastationis [k 1Kb] , quae dicta est per Danielem prophetam, stantem in loco sancto (qui legit intelligat), tunc qui in Judaea sunt, fugiant in montes; et qui in tecto est, non descendat tollere quidquam de domo; et qui in 269 agro est, non convertatur retro auferre vestimentum suum. Vae autem praegnantibus et nutrientibus [l 1Kb] in illis diebus! Orate autem ne fiat fuga vestra hyeme, neque sabbato. Erit enim tunc pressura magna, qualis non fuit [m 1Kb] ab initio mundi usque nunc, sed neque fiet: et nisi breviati essent dies illi, non esset salva omnis [n 1Kb] caro; propter electos autem breviabuntur illi dies. Tunc si quis dixerit vobis: Ecce hic est Christus, aut ecce illic, nolite credere. Surgent enim pseudochristi et pseudoprophetae: et dabunt signa magna [o 1Kb] et prodigia, ad errorem [p 1Kb] faciendum, si fieri potest, etiam electis. Vos autem cavete, ecce praedixi vobis omnia. Si ergo dixerint [Col. 0666C] vobis: Ecce in solitudine est [q 1Kb] , nolite exire; ecce in cubiculis [r 1Kb] , nolite credere. Sicut enim coruscatio exit [s 1Kb] ab Oriente, et apparet usque ad Occidentem, ita erit et adventus Filii hominis. Ubi fuerit cadaver [t 1Kb] , illuc colligentur [Col. 0667A] [a 1Kb] aquilae. Continuo autem post pressuram dierum illorum sol tenebricabit [b 1Kb] , et luna non dabit lumen suum, et stellae cadent de caelo, et virtutes caelorum movebuntur. Et tunc apparebit signum Filii hominis in caelo, et lamentabuntur omnes tribus terrae: et videbunt Filium hominis venientem in nubibus caeli cum virtute magna et claritate. Et mittet Angelos suos cum tuba magna. Et colligent electos ejus a quatuor ventis [c 1Kb] , a summis caelorum usque ad summitates eorum (Matth. XXIV; Luc. XXI). Nec nova aut repentina haec sunt quae nunc accidunt Christianis, cum boni semper et justi, et Deo innocentiae lege ac verae religionis timore devoti, per pressuras et injurias [d 1Kb] , et graves ac multiformes infestationum poenas [e 1Kb] angusti itineris difficultate gradiantur. Sic in origine statim mundi Abel justus a fratre primus [Col. 0667B] occiditur: et Jacob fugatur, et Joseph venundatur, et David misericordem Saul rex persequitur, et Heliam majestatem Dei constanter ac fortiter asserentem rex Achab opprimere conatur; Zacharias sacerdos interficitur in medio templi et altaris, ut illic hostia ipse fiat ubi Deo hostias immolabat. Tot denique martyria justorum saepe celebrata, tot edita in posterum fidei et virtutis exempla. Tres pueri, Ananias, Azarias, Misahel, aetate compares, dilectione [f 1Kb] concordes, fide stabiles, virtute constantes, flammis ac poenis urgentibus fortiores, soli se Deo servire, solum nosse, solum colere proclamant [g 1Kb] , dicentes: Nabuchodonosor rex, non opus est nobis de hoc verbo respondere tibi. Est enim Deus, cui nos servimus, potens [Col. 0667C] nos eripere de camino ignis ardentis, et de manibus tuis, rex, liberabit nos. Et si non, notum sit tibi quia diis tuis non servimus, et imaginem [h 1Kb] auream quam statuisti, non adoramus. Et Daniel, Deo devotus et sancto Spiritu plenus, exclamat et dicit: Nihil colo ego nisi Dominum Deum meum, qui condidït coelum et [Col. 0668A] terram (Dan. XIV, 4). Tobias quoque, sub regali licet ac tyrannica servitute, sensu tamen ac spiritu liber, confessionem suam Deo servat, et virtutem majestatemque divinam sublimiter praedicat, dicens: Ego in terra captivitatis meae confiteor illi, et ostendo virtutem ejus in natione peccatrice (Tob. XIII, 6). Quid vero in Machabaeis, septem fratres et natalium pariter et virtutum sorte consimiles, septenarium numerum sacramento perfectae consummationis implentes? sic septem fratres in martyrio cohaerentes, ut primi in dispositione divina septem dies annorum [i 1Kb] septem millia continentes, ut septem Spiritus et [j 1Kb] Angeli septem qui assistunt et conversantur ante faciem Dei, et lucernae septiformes in tabernaculo martyrii, et in Apocalypsi septem candelabra aurea, et [Col. 0668B] apud Salomonem columnae septem, super quas aedificavit [k 1Kb] domum Sapientia (Prov. IX, 1): ita et istic septem fratrum numerus, Ecclesias septem numeri sui quantitate complexus, secundum quod in primo Regnorum 270 libro legimus, sterilem septem peperisse (II, 5). Et apud Esaiam: Septem mulieres unum hominem apprehendunt, cujus invocari super se nomen exposcunt (Is. IV, 1). Et apostolus Paulus, qui hujus legitimi numeri et certi meminit, ad septem Ecclesias scribit. Et in Apocalypsi (I, 19-21) Dominus mandata sua divina et praecepta coelestia ad septem Ecclesias et earum angelos dirigit, qui nunc istic in fratribus numerus invenitur, ut consummatio legitima compleatur [l 1Kb] . [Col. 0668C] Cum septem liberis plane copulatur et mater origo et radix; quae Ecclesias septem postmodum peperit, ipsa prima et una super Petrum [m 1Kb] Domini voce fundata. Nec vacat quod in passionibus sola [n 1Kb] cum liberis mater est: martyres enim, qui se Dei filios in passione testantur, jam non nisi Deo patre censentur; sicut in Evangelio Dominus docet, dicens [o 1Kb] : [Col. 0669A] Ne vocaveritis vobis patrem [a 1Kb] super terram, unus est enim pater vester qui in coelis est (Matth. XXIII, 9). Quae vero ediderunt confessionum praeconia, quam praeclara, quam magna documenta fidei praebuerunt! Rex Antiochus infestus, immo in Antiocho antichristus expressus, ora martyrum gloriosa et spiritu confessionis invicta, contagio [b 1Kb] suillae carnis maculare quaerebat, et cum flagellis graviter verberasset, ac nihil promovere potuisset, sartagines jussit igniri: quibus ignitis et accensis, eum qui primus locutus fuerat, et magis regem [c 1Kb] virtutis et fidei constantia provocaverat, admoveri praecepit et frigi, producta et exsecta prius lingua, quae confessa Deum fuerat: quod martyri gloriosius contigit; lingua enim confessa nomen Dei, prior ad Deum debuit ipsa proficisci. [Col. 0669B] Post in secundo [d 1Kb] excogitatis acrioribus poenis, antequam caetera membra torqueret, cutem capitis cum capillis detraxit, odio scilicet certo. Nam cum caput viri Christus sit, et caput Christi Deus; qui caput laniabat in martyre, Deum et Christum persequebatur in capite. At ille in martyrio suo fidens [e 1Kb] , et resurrectionis sibi praemium de Dei remuneratione promittens, exclamavit et dixit: Tu quidem impotens [f 1Kb] ex hac praesenti vita nos perdis; sed mundi rex defunctos nos pro suis legibus in aeternam vitae resurrectionem suscitabit (II Machab. VII, 9). Tertius linguam postulatus cito protulit: nam poenam linguae exsecandae jam didicerat a fratre contemnere; manus quoque amputandas constanter extendit, multum beatus genere isto supplicii, cui contigit extensis ad poenam manibus passionis Dominicae instar imitari. Nec non et quartus, pari virtute tormenta contemnens, et ad retundendum regem coelesti voce respondens, exclamavit et dixit: Potius est ab hominibus morti datos exspectare spem a Deo iterum, ab eo suscitandos in vitam aeternam [g 1Kb] : tibi enim resurrectio [Col. 0669C] ad vitam non erit (Ib. 14). Quintus, praeter quod carnificinam regis et duros variosque cruciatus fidei vigore [h 1Kb] calcabat, ad praescientiam quoque et notitiam futurorum spiritu divinitatis animatus, prophetavit regi indignationem Dei et ultionem velociter secuturam: [Col. 0670A] Potestatem, inquit, inter homines habens, cum sis corruptibilis, facis quod vis. Noli autem putare genus nostrum a Deo derelictum esse. Sustine et vide magnam potestatem [i 1Kb] ejus, qualiter te et semen tuum torquebit (Ibid. 16). Quale illud levamentum fuit martyri [j 1Kb] , quam grande solatium, in cruciatibus suis non tormenta propria cogitare, sed tortoris sui supplicia praedicare! In sexto vero non virtus sola, sed et humilitas praedicanda est; nihil sibi martyrem vindicasse, nec confessionis suae honorem superbis vocibus ventilasse, peccatis potius suis adscripsisse, quod persecutionem a rege pateretur; Deo vero dedisse quod postmodum vindicaretur. Docuit esse martyres 271 verecundos, de ultione fidere, et nihil in passione jactare: Noli, inquit, frustra [Col. 0670B] errare: nos enim propter nosmetipsos haec patimur, peccantes in Deum nostrum. Tu autem, ne te existimes impune futurum [k 1Kb] , aggressus pugnare cum Deo (Ib. 18). Admirabilis quoque mater, quae nec sexus infirmitate fracta, nec multiplici orbitate commota, morientes liberos spectavit libenter, nec poenas illas pignorum, sed glorias computavit, tam grande martyrium Deo praebens virtute oculorum suorum, quam praebuerant filii ejus tormentis et passione membrorum: cum sex [l 1Kb] punitis et occisis superesset unus ex fratribus, cui rex divitias et potentatus et multa pollicebatur, ut crudelitas ejus ac feritas vel unius subacti solatio foveretur, et peteret ut ad filium dejiciendum secum deprecaretur et mater; deprecata est illa, sed ut decebat martyrum matrem, ut decebat legis et Dei memorem, ut decebat filios suos non delicate sed fortiter diligentem. Deprecata est enim, sed ut Deum confiteretur: deprecata est ne a fratribus suis frater in consortio laudis et gloriae separaretur: tunc se septem filiorum computans matrem, si sibi contingeret filios septem Deo [Col. 0670C] potius peperisse [m 1Kb] , non saeculo Armans itaque eum et corroborans, et feliciore tunc partu filium generans: Fili, inquit, miserere mei, quae te in utero mensibus decem [n 1Kb] portavi, et lac triennio dedi, et alui, et in aetatem istam perduxi. Oro, fili, aspicias in coelum [Col. 0671A] et terram; et omnibus quae in eis sunt aspectis, intelligas quia ex nihilo fecit illa Deus et hominum genus. Itaque, fili, [a 1Kb] ne timeas carnificem istum, sed dignus fratribus effectus excipias mortem, ut in illa miseratione cum fratribus tuis te recipiam (Machab. VII, 28). Magna laus matris in exhortatione virtutis, sed major in Dei timore et in fidei veritate [b 1Kb] , quod nihil sibi, aut filio, de sex martyrum honore promisit, nec fratrum precem profuturam credidit ad negantis salutem: persuasit potius participem passionis fieri, ut in judicii die posset cum fratribus inveniri. Posthaec liberis suis [c 1Kb] commoritur et mater; neque enim aliud jam decebat [d 1Kb] , quam ut quae martyres pepererat et fecerat, in consortio illis gloriae jungeretur; et quos ad Deum praemiserat, ipsa [Col. 0671B] quoque sequeretur. Ac, ne quis, vel libelli vel alicujus rei oblata sibi occasione qua fallat, amplectatur decipientium malum munus, nec Eleazarus tacendus est, qui, cum sibi a ministris regis offerretur facultas ut, accepta carne qua liceret sibi vesci [e 1Kb] , ad circumveniendum regem, simularet se illa edere quae de sacrificiis atque illicitis cibis ingerebantur, consentire ad hanc fallaciam noluit, dicens: nec aetati suae, nec nobilitati convenire id fingere, quo caeteri scandalizarentur et in errorem inducerentur, existimantes Eleazarum nonaginta annos natum, ad alienigenarum morem, relicta et prodita Dei lege, transisse: nec tanti esse lucrari brevia [Col. 0672A] vitae momenta, ut offenso Deo incurreret aeterna supplicia. At ille excruciatus diu, et in extremo jam constitutus, cum inter verbera et tormenta moreretur, ingemiscens ait: Domine, qui sanctam habes scientiam, manifestum est quia, cum possem a morte liberari, durissimos dolores corporis tolero flagellis vapulans; animo autem propter tui ipsius metum libenter haec patior (Machab. VI, 22). Sincera prorsus fides et virtus integra ac satis pura, non regem Antiochum cogitasse, sed Deum judicem [f 1Kb] ; et scisse proficere sibi ad salutem non posse, si hominem derideret ac falleret, quando Deus, qui conscientiae nostrae judex est et solus timendus est, nec derideri possit omnino nec falli. Si igitur et nos dicati ac devoti Deo vivimus, si supra [g 1Kb] justorum antiqua [Col. 0672B] et sancta vestigia iter facimus, 272 per eadem documenta poenarum, per eadem passionum martyria pergamus; hoc ampliorem gloriam computantes temporis nostri, quod, cum vetera [h 1Kb] exempla numerentur, exuberante postmodum copia virtutis ac fidei, numerari non possunt martyres Christiani; testante Apocalypsi et dicente: Post haec vidi turbam magnam [i 1Kb] , quam dinumerare nemo poterat, ex omni gente, et ex omni tribu et populo et lingua, stantes in conspectu throni et Agni: et erant amicti stolas albas [j 1Kb] , et palmae fuerunt in manibus eorum, et magno clamore dicebant: Salus Deo [k 1Kb] nostro sedenti super thronum, et Agno. Et respondit unus ex senioribus dicens mihi: [Col. 0673A] Hi qui amicti sunt stolas albas, qui sunt, et unde venerunt? Et dixi ei: Domine mi, tu scis. Et ait mihi: Hi sunt qui venerunt ex magna tribulatione, et laverunt stolas suas, et candidas eas fecerunt in sanguine Agni: propter hoc sunt in conspectu throni Dei, et serviunt ei die ac nocte in templo ejus [a 1Kb] (Apoc. VII, 9). Quod si tantus ostenditur et probatur Christianorum martyrum populus, nemo difficile vel arduum putet esse martyrem fieri, quando videat martyrum populum non posse numerari.



[1Kb] CAPUT XII.---QUAE SPES ET MERCES MANEAT JUSTOS ET MARTYRES POST CONFLICTATIONES HUJUS TEMPORIS ET PASSIONES.

Per Salomonem Spiritus sanctus ostendit et praecinit [b 1Kb] dicens: Et si coram hominibus tormenta passi [Col. 0673B] sunt, spes eorum immortalitate plena est. Et in paucis vexati, in multis bene disponentur, quoniam Deus tentavit illos, et invenit illos dignos se. Tamquam aurum in fornace, probavit illos, et quasi holocausta [c 1Kb] hostiae accepit illos, et in tempore erit respectus illorum. Fulgebunt, et tamquam scintillae in arundineto discurrent. Judicabunt nationes et dominabuntur populis, et regnabit Dominus eorum in perpetuum (Sap. III, 4). Item apud eumdem vindicta nostra describitur, et persequentium nos atque infestantium poenitentia praedicatur: Tunc stabunt, inquit, justi in magna constantia adversus eos qui se angustiaverunt, et qui abstulerunt labores eorum: videntes turbabuntur timore horribili, et mirabuntur in subitatione insperatae salutis dicentes inter se, poenitentiam habentes [d 1Kb] , et prae angustia [e 1Kb] spiritus gementes: [Col. 0673C] Hi sunt quos aliquando habuimus in derisum et in similitudinem [f 1Kb] improperii. Nos insensati vitam illorum aestimabamus insaniam et finem illorum sine honore. Quomodo ergo computati [g 1Kb] sunt inter filios Dei, et inter sanctos sors illorum est! Ergo erravimus a via veritatis, et justitiae lumen non luxit nobis [h 1Kb] , et sol non est ortus nobis. Lassati sumus in iniquitatis via et perditionis, et ambulavimus solitudines difficiles, viam autem Domini ignoravimus. Quid nobis profuit superbia? aut quid divitiarum jactatio [i 1Kb] contulit nobis? transierunt omnia illa tamquam umbra (Sap. III, 1). Item in Psalmo CXV (v. 3) pretium et merces passionis ostenditur: Pretiosa est, inquit, in conspectu Domini mors sanctorum ejus [j 1Kb] . Item in Psalmo CXXV (v. 8), tristitia [Col. 0673D] conflictationis et laetitia retributionis exprimitur: Qui seminant, inquit, in lacrymis, in gaudio [Col. 0674A] metent. Ambulantes ambulabant et flebant, mittentes semina sua: venientes autem venient in exultatione portantes [k 1Kb] gremia sua [l 1Kb] . Et iterum in Psalmo CXVIII: Beati qui immaculati sunt in via, qui ambulant in lege Domini. Beati qui perscrutantur martyria [m 1Kb] ejus, in toto corde exquirunt eum. Item Dominus in Evangelio, ultor ipse persecutionis nostrae et remunerator [n 1Kb] passionis: Beati, inquit, qui persecutionem passi fuerint propter justitiam, quia ipsorum est regnum coelorum (Matth. V, 10). Et iterum: Beati eritis cum odio vos habuerint homines, et separaverint vos, et expulerint [o 1Kb] , et maledixerint nomini vestro quasi nequam propter Filium hominis. Gaudete in illa 273 die et exsultate: ecce enim merces vestra multa est in coelis (Luc. VI, 22). Et iterum: Qui perdiderit animam [Col. 0674B] suam propter me, hic salvabit illam (Luc. IX, 24). Nec solos animadversos et interfectos divinae pollicitationis manent praemia, sed, etiamsi ipsa passio fidelibus desit, fides tamen integra atque invicta perstiterit, et, contemptis ac relictis suis omnibus, Christum se sequi Christianus ostenderit, ipse quoque a Christo inter martyres honoratur, pollicente ipso et dicente: Nemo est qui relinquat domum aut agrum, aut parentes aut fratres, aut uxorem aut filios propter regnum Dei, et non recipiat septies tantum in isto tempore, in saeculo autem venturo vitam aeternam (Luc. XVIII, 29). Item in Apocalypsi hoc idem loquitur: Et vidi, inquit, animas occisorum propter nomen Jesu [p 1Kb] et sermonem Dei: et cum primo in loco posuisset occisos, addidit, dicens: Et quicumque imaginem bestiae [Col. 0674C] non adoraverunt, nec acceperunt inscriptionem in fronte aut in manu sua; quos universos a se in eodem loco simul visos conjungit et dicit: et vixerunt et regnaverunt cum Christo (Apoc. XX, 4). Vivere omnes dicit et regnare cum Christo, non tantum qui occisi fuerint, sed et quicumque, in fidei suae firmitate et Dei timore perstantes, imaginem bestiae non adoraverint, neque ad funesta ejus, et sacrilega edicta consenserint.



CAPUT XIII.---PLUS NOS ACCIPERE IN PASSIONIS MERCEDE, QUAM QUOD HIC SUSTINEMUS IN IPSA PASSIONE.

Probat beatus apostolus Paulus, qui, dignatione divina usque in tertium coelum atque in paradisum raptus, audisse se inenarrabilia verba testatur; qui oculata fide [q 1Kb] Jesum Dominum vidisse se [Col. 0674D] gloriatur, qui id quod et didicit et vidit, majori conscientiae [r 1Kb] veritate profitetur: Non sunt, inquit, condignae [Col. 0675A] passiones hujus temporis ad superventuram claritatem, quae revelabitur in nobis (Rom. VIII, 18). Quis ergo non omnibus viribus elaboret ad tantam claritatem pervenire, ut amicus Dei fiat, ut cum Christo statim gaudeat, ut post tormenta et supplicia terrena, praemia divina percipiat? Si militibus saecularibus gloriosum est ut hoste devicto redeant in patriam triumphantes, quanto potior et major est gloria, victo diabolo, ad paradisum triumphantem [a 1Kb] redire, et unde Adam peccator ejectus est, illuc, prostrato eo qui ante dejecerat [b 1Kb] , trophaea victricia reportare, offerre Deo acceptissimum munus, incorruptam fidem et virtutem mentis incolumem, laudem devotionis illustrem, comitari eum cum venire coeperit, vindictam de inimicis recepturus, lateri ejus assistere, cum sederit judicaturus, [Col. 0675B] cohaeredem Christi fieri, Angelis adaequari, cum Patriarchis, cum Apostolis, cum Prophetis caelestis regni possessione laetari? Has cogitationes quae persecutio potest [c 1Kb] vincere? quae possunt tormenta superare? Durat fortis et stabilis religiosis meditationibus [d 1Kb] fundata mens, et adversus omnes diaboli terrores [Col. 0676A] et minas mundi, animus immobilis perstat, quem futurorum fides certa [e 1Kb] et solida corroborat. Clauduntur [f 1Kb] in persecutionibus terrae, sed patet coelum: minatur Antichristus, sed Christus tuetur; mors infertur, sed immortalitas sequitur: occiso mundus eripitur, sed restituto paradisus exhibetur; vita temporalis extinguitur, sed aeterna reparatur. Quanta est dignitas et quanta securitas exire hinc laetum, exire inter pressuras et angustias gloriosum? claudere in momento oculos, quibus homines videbantur et mundus, et aperire eosdem statim ut Deus videatur et Christus! Tam feliciter migrandi, quanta velocitas [g 1Kb] ! terris repente subtraheris, ut in regnis coelestibus reponaris. Haec oportet mente et cogitatione complecti, haec die ac nocte meditari. Si talem persecutio [Col. 0676B] invenerit [h 1Kb] Dei militem, vinci non 274 poterit virtus ad praelium prompta [i 1Kb] . Vel si accersitio ante praevenerit, sine praemio non erit fides, quae erat ad martyrium praeparata. Sine damno temporis merces, judice Deo, redditur: in persecutione, militia; in pace, conscientia coronatur.




[Col. 0675]
TESTIMONIORUM [a 71Kb] LIBRI TRES ADVERSUS JUDAEOS. [3Kb] (C)

[Col. 0675C] CYPRIANUS Quirino [b 1Kb] filio salutem. Obtemperandum fuit, fili charisime [c 1Kb] , desiderio tuo spiritali impensissima [Col. 0675D] petitione divina magisteria poscenti quibus nos [Col. 0676C] Dominus per Scripturas sanctas erudire et instruere dignatus est [d 1Kb] , ut, a tenebris erroris [e 1Kb] abducti et luce [Col. 0676D] ejus pura [f 1Kb] et candida luminati, viam vitae per salutaria [Col. 0677A] sacramenta teneamus. Et quidem, sicut petisti, ita a nobis sermo compositus et libellus compendio breviante [a 1Kb] digestus est, ut quae scribebantur [b 1Kb] , non copia latiore [c 1Kb] diffunderem, sed, quantum mediocris memoria suggerebat [d 1Kb] , excerptis capitulis et annexis necessaria quaeque colligerem quibus non tam tractasse quam tractantibus materiam praebuisse videamur. Sed et legentibus brevitas ejusmodi plurimum prodest, dum non intellectum legentis et sensum liber longior spargit [e 1Kb] , sed subtiliore compendio [f 1Kb] id quod legitur tenax memoria custodit. Complexus sum vero libellos duos pari aequalitate moderatos [g 1Kb] : unum, quo ostendere enisi sumus [h 1Kb] , Judaeos, secundum quae fuerant ante praedicta, a Deo recessisse, et indulgentiam Domini, quae sibi jam pridem [Col. 0677B] data et in posterum promissa fuerat, perdidisse, successisse vero in eorum locum Christianos fide Dominum [i 1Kb] promerentes et de omnibus gentibus ac de toto orbe venientes. Item libellus alius continet Christi sacramentum, quod idem venerit [j 1Kb] qui secundum Scripturas annuntiatus est, et gesserit ac perfecerit universa quibus intelligi et cognosci posse praedictus [k 1Kb] est, quae legentibus interim [l 1Kb] prosint ad prima fidei lineamenta formanda. Plus roboris dabitur et magis ac magis intellectus cordis operabitur scrutanti Scripturas veteres ac novas plenius, et universa Librorum spiritalium volumina [m 1Kb] perlegenti. Nam nos nunc de divinis fontibus [n 1Kb] implevimus modicum quod tibi interim mitteremus. Bibere uberius [o 1Kb] et saturari copiosius poteris, si tu quoque ad eosdem [Col. 0677C] divinae plenitudinis fontes nobiscum pariter potaturus accesseris. Opto te, fili charissime, semper bene valere.



275 CAPITULA.

    I. Judaeos in offensam [p 1Kb] Dei graviter deliquisse, quod Dominum dereliquerint et idola secuti sint.
    [Col. 0678A] II. Item, quod Prophetis non crediderint et eos interfecerint.
    III. Ante praedictum quod Dominum neque cognituri, neque intellecturi, neque recepturi essent.
    IV. Quod Scripturas sanctas intellecturi Judaei non essent, intelligi autem haberent in novissimis temporibus postea quam Christus venisset.
    V. Nihil posse Judaeos intelligere de Scripturis, nisi prius crediderint in Christum.
    VI. Quod Hierusalem perdituri essent, et terram quam acceperant, relicturi.
    VII. Item, quod essent amissuri lumen Domini.
    VIII. Quod circumcisio prima carnalis evacuata sit, et secunda spiritalis repromissa sit.
    IX. Quod lex prior, quae per Moysen data est, cessatura [Col. 0678B] esset.
    X. Quod lex nova dari haberet.
    XI. Quod dispositio alia et testamentum novum dari haberet [q 1Kb] .
    XII. Quod baptisma [r 1Kb] vetus cessaret et novum [s 1Kb] inciperet.
    XIII. Quod jugum vetus evacuaretur, et jugum novum daretur.
    XIV. Quod pastores veteres cessaturi essent, et novi inciperent.
    XV. Quod domus et templum Dei Christus [t 1Kb] futurus esset, et cessaret templum vetus, et novum inciperet.
    XVI. Quod sacrificium vetus evacuaretur et novum celebraretur.
    XVII. Quod sacerdotium vetus cessaret, et novus sacerdos [Col. 0678C] veniret, qui in aeternum futurus esset.
    XVIII. Quod propheta alius sicut Moyses promissus sit, scilicet qui testamentum novum daret, et qui magis audiri deberet.
    XIX. Quod duo populi praedicti sint, major et minor, id est vetus Judaeorum, et novus qui esset ex nobis [u 1Kb] futurus.
    [Col. 0679A] XX. Quod Ecclesia, quae prius sterilis fuerat, plures filios habitura esset ex gentibus, quam quot synagoga ante habuisset.
    XXI. Quod Gentes magis in Christum crediturae essent.
    XXII. Quod panem et calicem Christi et omnem gratiam ejus amissuri essent Judaei, nos vero accepturi, et quod Christianorum novum nomen benediceretur in terris.
    [Col. 0680A] XXIII. Quod ad regnum coelorum magis Gentes quam Judaei perveniant.
    XXIV. Quod solo hoc Judaei accipere veniam possint delictorum suorum, si sanguinem Christi occisi Baptismo ejus abluerint, et in Ecclesiam transeuntes, praeceptis ejus obtemperarint.





TESTIMONIORUM LIBER PRIMUS.
[Col. 0679]


[1Kb] CAPUT I.---JUDAEOS IN OFFENSAM DEI GRAVITER DELIQUISSE, QUOD DOMINUM DERELIQUERINT [a 1Kb] ET IDOLA SECUTI SINT.
[Col. 0679B]

In Exodo populus ad Aaron: Exsurge et fac [b 1Kb] nobis deos qui nos praecedant, quia Moyses, vir hic qui [c 1Kb] nos ejecit de Aegypto, quid ei acciderit non scimus (Exod. XXXII, 1). Item illic Moyses ad Dominum: Precor, ait, Domine [d 1Kb] , deliquit populus hic delictum grande [e 1Kb] . Fecerunt sibi deos aureos et argenteos; et nunc, si dimittis ei delictum, dimitte; sin autem, dele me libro quem scripsisti. Et dixit Dominus ad Moysen: Si quis deliquit ante me, deleam illum de libro meo (Ibid. 31-33). Item in Deuteronomio: Sacrificaverunt daemoniis, et non Deo (Deut. XXXII, 17). Item in libro Judicum: Et fecerunt filii Israel quod malignum [f 1Kb] erat coram Domino Deo patrum suorum, qui ejecit eos de terra Aegypti, et secuti sunt deos gentium [g 1Kb] quae circa illos [Col. 0679C] sunt, et [h 1Kb] offenderunt Dominum [i 1Kb] , et reliquerunt Deum, et servierunt Baal. Item illic: Et adjecerunt filii Israel iterum facere malignum [j 1Kb] coram Domino, et servierunt Baal et diis alienigenarum, et reliquerunt Dominum, et non servierunt illi (Judic. II, 11-13). Derelictus est Juda [k 1Kb] , et abominatio facta est in Israel et in Hierusalem, quoniam profanavit Judas sancta Domini, in quibus dilexit [Col. 0680A] et affectavit deos alienos. Exterminabit Dominus hominem qui facit haec, et humilis efficietur in tabernaculis [Col. 0680B] Jacob (Malach. II, 11, 12).



[1Kb] CAPUT II.---QUOD PROPHETIS NON CREDIDERINT ET EOS INTERFECERINT.

Apud Hieremiam Dominus dicit: Misi ad vos servos meos prophetas. Ante lucem mittebam, et non audiebatis me [l 1Kb] , neque intendebatis auribus vestris, dicens: Convertatur unusquisque a via sua mala et a nequissimis affectationibus [m 1Kb] vestris; et habitabitis in terra ista quam dedi vobis et patribus vestris a saeculo et usque in saecula. Et iterum: Nolite ambulare post deos alienos ut serviatis eis, et ne adoraveritis eos [n 1Kb] , et ne incitetis me in operibus manuum vestrarum ad disperdendos [o 1Kb] vos, et non audistis me (Hier. XXV, 4-7). Item in Basilion libro [p 1Kb] III Helias ad Dominum: Aemulando aemulatus sum Domino Deo omnipotenti [q 1Kb] ; [Col. 0680C] quia dereliquerunt te filii Israel, altaria tua demolierunt, et prophetas tuos interfecerunt gladio, et remansi ego solitarius [r 1Kb] , et quaerunt animam meam auferre [s 1Kb] a me [t 1Kb] (III Reg. XIX, 10). Item in Esdra: Desciverunt a te [u 1Kb] , et abjecerunt legem tuam post dorsum suum [v 1Kb] , et prophetas tuos interfecerunt, qui obtestabantur eos ut reverterentur ad te (II Esdr. XX, 26).



[2Kb] CAP. III.---ANTE PRAEDICTUM QUOD DOMINUM NEQUE COGNITURI NEQUE INTELLECTURI NEQUE RECEPTURI ESSENT.
[Col. 0681A]

Apud Esaiam: Audi, coelum, et praebe aurem [a 1Kb] , terra, quoniam Dominus locutus est. Filios generavi et exaltavi, ipsi autem me reprobaverunt [b 1Kb] . Agnovit bos possessorem suum et asinus praesepium Domini sui [c 1Kb] : Israel autem me non cognovit, et populus me non intellexit [d 1Kb] . Vae, gens peccatrix [e 1Kb] , populus plenus [f 1Kb] peccatis, semen nequam [g 1Kb] , filii scelesti; reliquistis Dominum, et in indignationem misistis illum sanctum Israel [h 1Kb] (Isa. I, 2-4). Item apud eumdem Dominus dicit: Vade, et dic populo isti [i 1Kb] : Aure audietis, et non intelligetis, et videntes videbitis, et non videbitis [j 1Kb] . Incrassavit [k 1Kb] enim cor populi hujus, et auribus graviter audierunt, et oculos suos concluserunt, [Col. 0681B] ne forte videant oculis et auribus audiant et corde intelligant, et revertantur [l 1Kb] et curem illos (Isa. VI, 9-10). Item apud Hieremiam Dominus dicit: Me dereliquerunt fontem aquae vivae, et effoderunt sibi lacus detritos, qui non poterunt [m 1Kb] aquam portare (Hier. II, 13). Item apud eumdem: Ecce sermo Domini factus est eis in maledictum, et non [n 1Kb] volunt illum (Hier. VI, 10). Item apud eumdem Dominus dicit: Cognovit [o 1Kb] milvus tempus suum, turtur et hirundo, ruris passeres [p 1Kb] custodierunt tempora introitus sui, populus autem meus non cognovit judicium Domini. Quomodo dicitis: Sapientes sumus, et lex Domini nobiscum est? In cassum facta est metatura falsa [q 1Kb] , scribae confusi sunt, sapientes trepidaverunt et capti sunt, quia verbum Domini reprobaverunt (Hier. VIII, 7-9). Item apud Salomonem: [Col. 0681C] Quaerunt me mali [r 1Kb] , et non invenient. Odio enim habuerunt sapientiam, sermonem autem Domini non receperunt (Proverb. I, 28, 29). Item in Psalmo XXVII: Redde eis retributionem eorum, quoniam non intellexerunt in operibus Domini (Psal. XXVII, 45). Item in Psalmo LXXXI: Non cognoverunt neque intellexerunt, [Col. 0682A] in umbra deambulabunt (Psal. LXXXI, 5). Item in Evangelio cata Joannem: In sua propria venit, et sui eum non receperunt. Quotquot eum receperunt, dedit illis potestatem ut filii Dei fierent, qui credunt in nomine ejus (Joan. I, 11, 12).



CAP. IV.---QUOD SCRIPTURAS SANCTAS INTELLECTURI JUDAEI NON ESSENT, INTELLIGI AUTEM HABERENT IN NOVISSIMIS TEMPORIBUS POSTEA QUAM CHRISTUS VENISSET.

Apud Esaiam: Et erunt vobis hi omnes sermones sicut sermones libri qui signatus est: quem si dederis homini scienti litteras ad legendum, dicet: Non possum legere, Signatus est enim. Sed in illa die audient surdi sermones libri [s 1Kb] ; et qui in tenebris et qui in nebula sunt, [Col. 0682B] oculi caecorum videbunt (Isa. XXIX, 11, 18). Item apud Hieremiam: In novissimo dierum [t 1Kb] cognoscetis ea (Hier. XXIII, 20). Item apud Danielem: Muni sermones [u 1Kb] et signa librum usque ad tempus consummationis, quoad discant multi, et impleatur agnitio [v 1Kb] ; quoniam cum fiet dispersio, cognoscent omnia haec (Dan. XII, 4, 7). Item in Epistola Pauli ad Corinthios prima: Nolo enim vos ignorare, fratres, quia patres nostri omnes sub nube fuerunt (I Cor. X, 1). Item in Epistola ad Corinthios secunda: Obtusi sunt sensus eorum usque in hunc diem, hoc eodem velamento in lectione veteris Testamenti manente quod non revelatur, quia in Christo evacuatur; et usque in hodiernum [x 1Kb] , si quando legitur Moyses, velamentum est super cor eorum. Mox autem ut conversi fuerint [y 1Kb] ad Dominum, auferetur Velamentum [Col. 0682C] (II Cor. III, 14, 16). In Evangelio Dominus post resurrectionem dicit: Isti sunt sermones quos locutus sum ad vos cum adhuc essem vobiscum, quia oportet adimpleri omnia quae scripta [z 1Kb] sunt in lege Moysi et Prophetis et Psalmis de me. Tunc adaperuit illis sensum ut intelligerent Scripturas, et dixit illis: Quia sic [Col. 0683A] scriptum est, et sic oportebat [a 1Kb] Christum pati et resurgere a mortuis tertia die, et praedicari in nomine ejus poenitentiam et remissam peccatorum usque in omnes gentes (Luc. XXIV, 44-47).



[1Kb] CAP. V.---NIHIL POSSE JUDAEOS INTELLIGERE DE SCRIPTURIS, NISI PRIUS CREDIDERINT IN CHRISTUM.

Apud Esaiam: Et, si non credideritis, neque intelligetis (Isa. VII, 9). Item Dominus in Evangelio: Si enim non credideritis quia ego sum, moriemini in peccatis vestris (Joan. VIII, 24). Fide autem stare justitiam et illic esse vitam praedictum est apud Abacuc: Justus autem ex fide mea vivet [b 1Kb] (Abac. II, 4). Inde Abraham pater gentium credidit. In Genesi: Credidit Abraham Deo, et deputatum est ei ad justitiam (Gen. [Col. 0683B] XV, 6). Item Paulus ad Galatas: Abraham credidit Deo, et deputatum [c 1Kb] est ei ad justitiam. Cognoscitis ergo quia qui ex fide sunt, hi sunt filii [d 1Kb] Abrahae. Providens autem Scriptura divina quia ex fide justificat Gentes Deus, praenuntiavit Abrahae quia benedicentur in illo omnes gentes. Igitur qui ex fide sunt, benedicti sunt cum fideli Abraham (Gal. III, 6-9).



CAP. VI.---QUOD HIERUSALEM PERDITURI ESSENT, ET TERRAM QUAM ACCEPERANT RELICTURI.

Apud Esaiam: Terra vestra deserta, civitates vestrae igni exustae; regionem vestram in conspectu vestro, alieni [e 1Kb] comedent eam; et deserta et subversa a populis alienis derelinquetur filia Sion, sicut casa in vinea, et sicut custodiarium in cucumerario, quasi civitas quae [Col. 0683C] expugnatur. Et nisi Dominus Sabaoth reliquisset nobis semen, quasi Sodoma fuissemus, et quasi Gomorrha similaremur [f 1Kb] (Isa., I, 7-9). Item in Evangelio Dominus dicit: Hierusalem, Hierusalem, quae occidis [g 1Kb] Prophetas, et lapidas missos ad te, quoties volui congregare filios tuos [h 1Kb] , sicut gallina pullos [i 1Kb] sub alas suas! et noluisti. Ecce relinquetur vobis [j 1Kb] domus vestra deserta [k 1Kb] (Matth. XXIII, 37, 38).



[1Kb] CAP. VII.---ITEM QUOD ESSENT [l 1Kb] AMISSURI LUMEN DOMINI.

Apud Esaiam: Venite, ambulemus in lumine Domini. Dimisit enim populum suum domum Israel (Isa. II, 5, 6). Item in Evangelio suo cata Joannem: Fuit lumen verum quod illuminat omnem hominem venientem [Col. 0684A] in hunc mundum [m 1Kb] . In hoc mundo fuit, et mundus per ipsum factus est, et mundus eum non cognovit (Joan. I, 9, 10). Item illic: Qui non crediderit, jam judicatus est, quia non credidit in nomine unici Filii Dei. Hoc autem est judicium, quoniam lux venit in saeculum, et dilexerunt homines magis tenebras [n 1Kb] quam lucem (Joan. III, 18, 19).



CAP. VIII.---QUOD CIRCUMCISIO PRIMA CARNALIS EVACUATA SIT, ET SECUNDA SPIRITALIS REPROMISSA SIT.

Apud Hieremiam: Haec dicit Dominus viris Juda [o 1Kb] et qui inhabitant Hierusalem: Renovate inter vos novitatem, et ne seminaveritis in spinis, circumcidite vos Deo vestro, et circumcidite praeputium cordis vestri, ne exeat sicut ignis ira mea et exurat, et non sit qui [Col. 0684B] exstinguat (Hier. IV, 3, 4). Item Moyses dicit: In novissimis diebus circumcidet Deus cor tuum et cor seminis tui ad Dominum Deum amandum (Deut. XXX, 6). Item apud Jesum Nave: Et dixit Dominus ad Jesum: Fac tibi cultellos petrinos nimis acutos, et assidens circumcide secundo [p 1Kb] filios Israël (Josue V, 2). Item Paulus ad Colossenses: Circumcisi esti circumcisione non manufacta in exspoliatione carnis, sed in circumcisione Christi (Coloss. II, 11). Item, quod Adam primus a Deo factus incircumcisus, et Abel justus, et Enoch, qui Deo placuit et translatus est; et Noe, qui, terris hominibusque ob delicta pereuntibus [q 1Kb] , solus in quo humanum genus servaretur electus est; et Melchisedech sacerdos, secundum cujus ordinem Christus repromissus est, tum [Col. 0684C] quod illud signaculum seminis non proficit, signo autem Domini omnes signantur.



CAP. IX.---QUOD LEX PRIOR, QUAE PER MOYSEN DATA EST, CESSATURA ESSET.

Apud Esaiam: Tunc manifesti erunt qui signant Legem, ne discant [r 1Kb] . Et dicet [s 1Kb] : Exspecto Deum, qui avertit faciem suam a domo Jacob, et fidens ero in illum (Isa. VIII, 16, 17). Item in Evangelio: Omnes Prophetae et Lex usque ad Joannem prophetaverunt (Matth. XI, 13).



[1Kb] CAP. X.---QUOD LEX NOVA DARI HABERET.

Apud Michaeam: Quoniam Lex de Sion proficiscetur, et [Col. 0685A] sermo Domini de Hierusalem. Et judicabit inter plurimos populos, et revincet et deteget validas nationes (Mich. IV, 23). Item apud Esaiam: De Sion enim procedet Lex, et verbum Domini de Hierusalem [a 1Kb] , et judicabit inter gentes (Is. XI, 3, 4). Item in Evangelio cata Matthaeum: Et ecce vox de nube dicens: Hic est Filius meus dilectissimus, in quo bene sensi; ipsum audite (Matth. XVII, 5).



[1Kb] CAP. XI.---QUOD DISPOSITIO ALIA ET TESTAMENTUM NOVUM DARI HABERET.

Apud Hieremiam: Ecce dies veniunt, dicit Dominus, et consummabo domui Israel et domui Juda [b 1Kb] testamentum novum, non secundum testamentum quod disposui patribus eorum in die qua apprehendi manus eorum ut educerem eos de terra Aegypti [c 1Kb] , quia non permanserunt in testamento meo, et ego neglexi eos, dicit [Col. 0685B] Dominus. Quia hoc testamentum quod disponam domui Israel post dies illos, dicit Dominus. Dans leges meas, in sensum illorum scribam illas, et ero illis in Deum, et ipsi erunt mihi in plebem, et non docebunt unusquisque fratrem suum dicentes: Dignosce Dominum, quia omnes scient me a minimo usque ad maximum eorum, quia propitius ero iniquitatibus eorum, et peccatorum eorum non ero memor amplius (Hier. XXXI, 31-34).



CAP. XII.---QUOD BAPTISMA VETUS CESSARET ET NOVUM INCIPERET.

Apud Esaiam: Nolite ergo priora [d 1Kb] meminisse, et antiqua nolite reputare. Ecce facio nova quae nunc orientur, et cognoscetis, et faciam in deserto viam et flumina in loco inaquoso adaquare genus meum electum [e 1Kb] , plebem [Col. 0685C] meam quam acquisivi [f 1Kb] , ut virtutes meas exponeret. (Isa. XLIII, 18-21). Item apud eumdem: Si sitierint, per deserta adducet illos [g 1Kb] , aquam de petra producet illis, findetur petra, et fluet aqua, et bibet [h 1Kb] plebs mea. (Isa. XLVII, 21). Item in Evangelio cata Matthaeum Joannes dicit: Ego quidem vos baptizo in aqua in poenitentiam. Qui venit autem post me, fortior me est [i 1Kb] , cujus non sum idoneus [j 1Kb] calceamenta portare. Ipse vos baptizabit [k 1Kb] in Spiritu sancto et igni (Matth. III, 11). Item cata Joannem: Nisi quis natus fuerit ex aqua et [Col. 0686A] Spiritu, non potest introire in regnum Dei. Quod enim natum est de carne caro est, et quod natum est de spiritu spiritus est (Joan. III, 5, 6).



[1Kb] CAP. XIII.---QUOD JUGUM VETUS EVACUARETUR ET JUGUM NOVUM DARETUR.

In Psalmo II: Ad quid tumultuatae sunt [l 1Kb] gentes, et populi meditati sunt inania? Adstiterunt [m 1Kb] reges terrae, et principes collecti [n 1Kb] sunt in unum adversus Dominum et adversus Christum ejus. Disrumpamus vincula eorum, et abjiciamus a nobis [o 1Kb] jugum eorum (Ps. II, 1-3). Item in Evangelio cata Matthaeum Dominus dicit: Venite ad me, omnes qui laboratis et onerati estis, et ego vos requiescere faciam [p 1Kb] . Tollite jugum meum super vos, et discite a me [q 1Kb] quia mitis sum et humilis corde, et invenietis requiem animabus vestris. Jugum [Col. 0686B] enim meum bonum est [r 1Kb] et sarcina levis (Matth. XI, 28-30). Apud Hieremiam: In illa [s 1Kb] die contribulabo jugum a cervice illorum et vincula illorum disrumpam; et non operabuntur aliis, sed operabuntur Domino Deo, et David regem suscitabo ipsis (Hier. XXX, 8, 9).



[1Kb] CAP. XIV.---QUOD PASTORES VETERES CESSATURI ESSENT, ET NOVI INCIPERENT.

Apud Ezechielem: Propterea haec dicit Dominus: Ecce ego super pastores, et inquiram oves meas de manibus eorum, et avertam eos ut non pascant oves meas; et jam non pascent eas, et extraham oves meas de ore eorum, et pascam eas cum judicio (Ezech. XXXIV, 10, 16.) Apud Hieremiam Dominus dicit [t 1Kb] : Et dabo vobis pastores secundum cor meum, et pascent vos pascentes [Col. 0686C] cum disciplina (Hier. III, 15). Item apud Hieremiam: Audite verbum Domini, gentes, et nuntiate insulis quae longe sunt. Dicite: Qui disperdit Israel congregabit illum, et custodiet sicut pastor gregem suum, quia eruit Dominus Jacob, et eruit de manu fortioris illius (Hier. XXVI, 10).



CAP. XV.---QUOD DOMUS ET TEMPLUM DEI CHRISTUS FUTURUS ESSET, ET CESSARET TEMPLUM VETUS, ET NOVUM INCIPERET.

In Basilio II: Et fuit verbum Domini ad Nathan [Col. 0687A] dicens: Vade, et dic servo meo David: Haec dicit Dominus: Non tu aedificabis mihi domum ad inhabitandum; sed erit, cum impleti fuerint dies tui et dormieris cum patribus tuis, suscitabo semen tuum post te, qui erit de utero tuo, et parabo regnum ejus. Hic aedificabit mihi domum in nomine meo [a 1Kb] , et erigam thronum ejus in saecula; et ego ero ei in patrem, et ipse erit mihi in filium, et fidem consequetur domus ejus et regnum ejus usque in saecula in conspectu meo (III Reg. VII, 4, 5, 12, 14, 16). Item in Evangelio Dominus dicit: Non relinquetur in templo lapis super lapidem qui non dissolvetur [b 1Kb] (Matth. XXIV, 2); et post triduum aliud excitabitur sine manibus (Marc. XIV, 58).



CAP. XVI.---QUOD SACRIFICIUM VETUS EVACUARETUR, ET NOVUM CELEBRARETUR.

[Col. 0687B] Apud Esaiam [c 1Kb] : Quo mihi [d 1Kb] multitudinem sacrificiorum vestrorum? dicit Dominus. Plenus sum, holocaustomata arietum et pinguamina agnorum et sanguinem taurorum et hircorum nolo. Quis enim exquisivit ista de manibus vestris? (Isa. I, 11, 12.) Item in Psalmo XLIX: Non edam carnes taurorum, aut sanguinem hircorum bibam. Sacrifica Deo sacrificium laudis, et redde Altissimo vota tua. Invoca me in die pressurae [e 1Kb] , et eruam te [f 1Kb] et clarificabis me (Ps. XLIX, 13, 15). Item in Psalmo eodem: Sacrificium laudis clarificabit [g 1Kb] me, illic via est in qua ostendam illi salutare Dei [h 1Kb] . Item in Psalmo IV [i 1Kb] : Sacrificate sacrificium justitiae, et sperate in Dominum. Item apud Malachiam: Non est mihi voluntas circa vos [j 1Kb] , dicit Dominus, et sacrificium [Col. 0687C] acceptum non habebo [k 1Kb] ex manibus vestris. Quoniam a solis ortu et usque in occasum clarificatum est nomen meum apud gentes, et in omni loco odores incensi offeruntur [l 1Kb] nomini meo et sacrificium mundum, quoniam magnum est nomen meum apud gentes, dicit Dominus (Malach. I, 10, 11).



CAP. XVII.---QUOD SACERDOTIUM VETUS CESSARET, ET NOVUS SACERDOS VENIRET, QUI IN AETERNUM FUTURUS ESSET.

In Psalmo CIX: Ante luciferum genui te [m 1Kb] . Juravit Dominus, et non poenitebit eum: tu es sacerdos in aeternum secundum ordinem Melchisedech. Item in Basilion primo Deus ad Heli sacerdotem: Et suscitabo mihi sacerdotem fidum [n 1Kb] , qui omnia quae sunt in corde meo faciet, et aedificabo ei domum [o 1Kb] fidelem, et transibit in conspectu christorum meorum omnibus diebus; et erit, [Col. 0688A] qui remanserit in domo tua, veniet adorare in obolo pecuniae et in pane uno (I Reg. II, 33, 36).



CAP. XVIII.---QUOD PROPHETA ALIUS, SICUT MOYSES, PROMISSUS SIT, SCILICET QUI TESTAMENTUM NOVUM DARET, ET QUI MAGIS AUDIRI DEBERET.

In Deuteronomio Deus ad Moysen: Et dixit Dominus ad me: Prophetam excitabo eis de fratribus eorum sicut te, et dabo verbum meum in ore ejus, et loquetur ad eos ea quae praecepero ei. Et quisquis non audierit quaecumque locutus fuerit [p 1Kb] propheta ille in nomine meo, ego vindicabo (Deut. XVIII, 17-19). De quo et Christus in Evangelio cata Joannem [q 1Kb] : Scrutamini Scripturas, in quibus putatis vos vitam aeternam habere. Hae sunt [r 1Kb] quae testimonium perhibent de me; et non vultis venire ad me ut vitam habeatis. Nolite putare [Col. 0688B] quia ego vos accuso apud Patrem. Est qui vos accuset, Moyses, in quem vos speratis [s 1Kb] . Si enim credidissetis Moysi, crederetis et mihi: de me enim ille scripsit. Si autem illius scripturis non creditis, quomodo verbis meis credetis (Joan. V, 39, 40, 45, 47)?



CAP. XIX.---QUOD DUO POPULI PRAEDICTI SINT, MAJOR ET MINOR, ID EST VETUS JUDAEORUM, ET NOVUS, QUI ESSET EX NOBIS, FUTURUS.

In Genesi: Et dixit Dominus Rebeccae [t 1Kb] : Duae gentes in utero tuo sunt, et duo populi de ventre tuo [u 1Kb] dividentur, et populus populum superabit, et major serviet minori (Gen. XXV, 23). Item apud Osee: Vocabo non populum meum, populum meum, et non dilectam, dilectam. Erit enim quo loco dicetur non populus meus, [Col. 0688C] illo loco vocabuntur filii Dei vivi (Ose. II, 24, I, 10).



CAP. XX.---QUOD ECCLESIA, QUAE PRIUS STERILIS FUERAT, PLURES FILIOS HABITURA ESSET EX GENTIBUS, QUAM QUOT SYNAGOGA [v 1Kb] ANTE HABUISSET.

Apud Esaiam: Jucundare, sterilis quae non paris, erumpe et exclama, quae non parturis, quia multi filii desertae magis quam ejus quae habet virum. Dixit enim Dominus: Dilata locum tabernaculi tui et aulaeorum tuorum et fige [x 1Kb] . Noli parcere, longas fac mensuras tuas, et palos tuos [y 1Kb] confirma. Adhuc in dexteram tuam et in sinistram extende, et semen tuum gentes possidebit [z 1Kb] , et civitates desertas inhabitabit. Noli timere, quia revinces (Isa. LIV, 1, 4). Neque reverearis quia maledicta es, quoniam confusionem aeternam oblivisceris (Isa. LIV, 1, 4). Sic et Abrahae cum de ancilla natus esset prior filius, Sara sterilis diu mansit, et sero in senecta de pollicitatione peperit filium Isaac [Col. 0689A] (Gen. XXI), qui fuit typus Christi. Sic et Jacob accepit uxores duas (Gen. XXIX, XXX), majorem Liam oculis infirmioribus typum [a 1Kb] synagogae, minorem speciosam Rachel typum Ecclesiae, quae et sterilis diu mansit, et postea peperit Joseph [b 1Kb] , qui et ipse fuit typus Christi. Et in Basilion primo legitur Helcana habuisse [c 1Kb] uxores duas, Fenennam cum filiis, et Annam sterilem, ex qua nascitur Samuel, non secundum ordinem generandi, sed secundum Dei miserationem et promissionem, cum illa orasset in templo (I Reg. I); et natus Samuel, typus fuit Christi. Item in Basilion primo: Sterilis septem peperit, et quae plurimos habeat infirmata est (I Reg. II, 5). Filii autem septem sunt [d 1Kb] Ecclesiae septem, unde et Paulus septem Ecclesiis scripsit, et Apocalypsis Ecclesias septem ponit [Col. 0689B] (Apoc. I), ut servetur septenarius numerus, ut dies septem quibus Deus mundum fecit (Gen. 1.), ut Angeli septem qui assistunt et conversantur ante faciem Dei, sicut Raphael angelus in Tobia dicit (Tob. XII.), et lucerna septiformis [e 1Kb] in tabernaculo martyrii [f 1Kb] (Exod. XXV.), et oculi Domini septem qui mundum speculantur, et lapis cum oculis septem, ut Zacharias dicit (Zach. III, 9; IV, 10), et Spiritus septem, et candelabra in Apocalypsi septem, et columnae septem super quas edificavit domum Sapientia. Apud Salomonem (Prov. 9, 1).



[41Kb] CAP. XXI.---QUOD GENTES MAGIS IN CHRISTUM CREDITURAE ESSENT.

In Genesi: Et dixit Dominus Deus ad Abraham: Exi de terra tua et de cognatione tua et de domo patris [Col. 0689C] tui, et vade in illam terram quam tibi ostendero; et faciam [Col. 0690A] te in gentem magnam, et benedicam te, et magnificabo nomen tuum, et eris benedictus; et benedicam qui te benedixerit, et maledicam qui te maledixerit [g 1Kb] , et benedicentur in te omnes tribus [h 1Kb] terrae (Gen. XII, 1-3). De hoc ipso in Genesi: Et benedixit Isaac Jacob [i 1Kb] : Ecce odor filii mei sicut odor agri pleni quem benedixit Dominus. Et det tibi Deus de rore caeli [j 1Kb] et a fertilitate terrae multitudinem frumenti et vini et olei; et servient tibi gentes, et adorabunt te principes, et eris dominus fratris tui [k 1Kb] et adorabunt te filii patris tui; et qui te maledixerit erit maledictus, et qui te benedixerit [l 1Kb] benedictus (Gen. XXVII, 27-29). De hoc ipso in Genesi: Ubi autem vidit [m 1Kb] Joseph quoniam superposuit [n 1Kb] pater suus manum dextram super caput Effraim, grave illi visum est; et apprehendit Joseph manum patris sui [o 1Kb] , [Col. 0690B] auferre eam a capite Effraim ad caput Manasse. Dixit autem Joseph ad patrem suum: Non sic, pater, hic est primitivus meus [p 1Kb] ; superpone dexteram tuam super caput ejus. Ille autem noluit, et dixit: Scio, fili, scio: et hic erit in populum, et hic exaltabitur; sed frater ejus junior major illo erit [q 1Kb] , et semen ejus erit in multitudinem gentium (Gen. XLVIII, 17-19). Item in Genesi: Juda, te laudabunt [r 1Kb] fratres tui, manus [s 1Kb] super dorsum inimicorum tuorum. Adorabunt te filii patris tui: catulus leonis Juda. De frutice, fili mi, ascendisti, recubans obdormisti velut leo et velut catulus leonis. Quis excitabit illum? Non deficiet princeps de Juda et dux de femoribus ejus quoadusque veniant deposita [t 1Kb] illi, et ipse est [u 1Kb] spes gentium. Deligans ad vitem [v 1Kb] pullum suum, et ad cilicium [x 1Kb] pullum asinae suae. Lavabit [Col. 0690C] in vino stolam suam [y 1Kb] et in sanguine uvae amictum [Col. 0691A] suum. Formidolosi [a 1Kb] oculi ejus a vino, et candidi dentes ejus magis quam lac [b 1Kb] (Gen. XLIX, 8, 12). Inde in Numeris de populo nostro scriptum est: Ecce populus quasi populus leoninus exsurget (Num. XXIII, 24). In Deuteronomio: Eritis, gentes, in caput, incredulus autem populus in caudam (Deut. XXVIII, 44). Item apud Hieremiam: Audite vocem tubae: et dixerunt: Non audiemus. Propter hoc audient gentes 282 et qui pascent pecora [c 1Kb] in eis (Hier. VI, 17, 18). In Psalmo XVII: Constitues me in caput gentium; populus quem non cognovi servivit mihi [d 1Kb] , in auditu auris obedivit mihi (Ps. XVII, 44, 45). De hoc ipso [e 1Kb] apud Hieremiam Dominus dicit: Priusquam te formarem in utero novi te, et prius quam exires de vulva sanctificavi te, et prophetam in gentibus [f 1Kb] posui te (Hier. I, 5). Item apud Esaiam: Ecce testem [Col. 0691B] illum nationibus manifestavi, principem et imperantem gentibus [g 1Kb] . Item apud eumdem: Gentes quae non noverunt te invocabunt te, et populi qui ignorabant te ad te confugient (Isa. LV, 4, 5). Item [h 1Kb] apud eumdem: [Col. 0692A] Et erit in illa die radix Jesse qui surget imperare [i 1Kb] omnibus gentibus; in illum gentes sperabunt, et erit requies ejus honor (Ibid. XI, 10). Item apud eumdem [j 1Kb] : Terra Zabulon et terra Neptalim, via maris, et caeteri qui maritima [k 1Kb] inhabitatis, et trans Jordanem gentium [l 1Kb] ; populus ambulans in tenebris, videte lumen magnum [m 1Kb] qui habitatis in regione umbrae mortis, lumen lucebit super vos (Isa. VIII, 23; IX, 1). Item apud eumdem [n 1Kb] : Sic dicit Dominus Deus Christo meo Domino, cujus teneo dexteram, ut exaudiant eum Gentes. Et fortitudinem regum disrumpam [o 1Kb] . Aperiam ante ipsum portas, et civitates non claudentur (Isa. XLV, 1). Item apud eumdem: Venio colligere omnes gentes et linguas, et venient et videbunt claritatem meam, et dimitiam super eos signum, et mittam ex eis [Col. 0692B] conservatos in gentes quae longe sunt, quae non audierunt nomen meum, neque viderunt gloriam meam, et nuntiabunt claritatem meam in gentes (Isa. LXVI, 18, 19). Item apud eumdem: Et in omnibus his non sunt [Col. 0693A] conversi. Igitur extollet signum in gentes quae sunt longe, et attrahet illos [a 1Kb] a summo terrae (Isa. V, 25, 26). Item apud eumdem: Quibus non est nuntiatum de eo videbunt, et qui non audierunt intelligent (Isa. LII, 15). Item apud eumdem: Manifestus factus sum [b 1Kb] eis qui me non quaerunt [c 1Kb] , inventus sum ab eis qui me non interrogabant. Dixi: Ecce sum, genti quae non [d 1Kb] invocavit nomen meum [e 1Kb] (Isa. LXIII, 1.) De hoc ipso in Actibus Apostolorum Paulus: Vobis primum opportuerat indicari verbum Dei. Sed, quia expulistis illud, nec vos dignos vitae aeternae judicastis, ecce convertimus nos ad Gentes. Sic enim dixit per Scripturas Dominus: Ecce lucem posui te inter Gentes, ita ut sis in salvationem [f 1Kb] usque ad fines terrae (Act. XIII, 46, 47).



CAP. XXII.---QUOD PANEM ET CALICEM CHRISTI ET OMNEM GRATIAM EJUS AMISSURI ESSENT JUDAEI, NOS VERO ACCEPTURI; ET QUOD CHRISTIANORUM NOVUM NOMEN BENEDICERETUR IN TERRIS.
[Col. 0693B]

Apud Esaiam sic dicit Dominus: Ecce qui serviunt mihi manducabunt, vos autem esurietis. Ecce qui mihi serviunt [g 1Kb] bibent, vos autem sitietis. Ecce qui mihi serviunt jucundabuntur, vos autem confundemini; vos interficiet Dominus. Eis autem qui serviunt mihi, nomen nominabitur novum [h 1Kb] , quod benedicetur in terra (Isa. LXV, 13, 15, 16). Item illic: Igitur extollet lignum [i 1Kb] in gentes quae sunt longe, et attrahet illos [j 1Kb] a summo terrae. Et ecce cito leviter [k 1Kb] venient: non esurient, neque sitient (Isa. V. 26, 27). Item illic: Ecce itaque dominator Dominus sabaoth auferet a Juda et ab Hierusalem [Col. 0693C] valentem et validum, valentiam panis [l 1Kb] : et valentiam aquae (Isa. III, 1). Item in Psalmo XXXIII. Gustate et videte quoniam dulcis est [m 1Kb] Dominus. Felix est vir qui sperat in eum. Timete Dominum Deum, omnes sancti ejus, quoniam non est inopia eis qui eum metuunt. Divites eguerunt et esurierunt: qui autem inquirunt Dominum non indigebunt omni bono (Ps. XXXIII, [Col. 0694A] 9-11). Item in Evangelio cata Joannem Dominus dicit: Ego sum panis vitae. Qui venit ad me non esuriet, et qui in me crediderit non sitiet umquam (Joan. VI, 35). Item illic ipse: Si quis sitit, veniat et bibat. Qui credit in me, sicut dicit Scriptura, flumina de ventre ejus fluent aquae vivae (Joan. VII, 37, 38). Item illic ipse: Nisi ederitis carnem Filii hominis, et biberitis ejus sanguinem, non habebitis vitam in vobis (Joan. VI, 53).



CAP. XXIII.---QUOD AD REGNUM COELORUM MAGIS GENTES QUAM JUDAEI PERVENIANT.

In Evangelio Dominus dicit: Multi venient ab Oriente et Occidente, et recumbent cum Abraham et Isaac et Jacob in regno coelorum, filii autem regni exibunt in tenebras exteriores. Illic erit ploratio et stridor dentium [Col. 0694B] (Matth. VIII, 11, 12).



[1Kb] CAP. XXIV.---QUOD SOLO HOC JUDAEI ACCIPERE VENIAM POSSINT DELICTORUM SUORUM, SI SANGUINEM CHRISTI OCCISI BAPTISMO EJUS ABLUERINT, ET IN ECCLESIAM EJUS TRANSEUNTES, PRAECEPTIS EJUS OBTEMPERAVERINT.

Apud Esaiam Dominus dicit: Jam non laxabo [n 1Kb] peccata vestra. Cum extenderitis manus [o 1Kb] , avertam faciem [p 1Kb] a vobis; et si multiplicaveritis preces, non exaudiam vos. Manus enim vestrae sanguine plenae sunt. Lavamini, mundi estote, auferte nequitias ab animis vestris a conspectu oculorum meorum, cessate a nequitiis vestris. Discite bonum facere, exquirite judicium, conservate eum qui injuriam patitur, judicate pupillo [Col. 0694C] et justificate viduam, et venite, disputemus, dicit Dominus: et si fuerint peccata vestra ut phoeniceum [q 1Kb] , ut nivem exalbabo; et si fuerint quasi coccinum [r 1Kb] , ut lanam inalbabo. Et si volueritis et audieritis me [s 1Kb] , bona terrae editis. Si autem nolueritis et non audieritis me, gladius vos consumet [t 1Kb] . Os enim Domini locutum est ista [u 1Kb] (Isa. I, 14-20).



LIBER SECUNDUS. [9Kb]
[Col. 0695]


CAPITULA.
[Col. 0695A]

    I. Christum primogenitum esse, et ipsum esse sapientiam Dei, per quem omnia facta sunt.
    II. Quod sapientia Dei Christus est [a 1Kb] , et de sacramento incarnationis [b 1Kb] ejus et passionis et calicis et altaris, et Apostolorum qui missi praedicaverunt.
    III. Quod Christus idem sit et Sermo Dei [c 1Kb] .
    IV. Quod idem Christus idem sit manus [d 1Kb] et brachium Dei.
    V. Quod idem angelus et Deus [e 1Kb] .
    VI. Quod Deus Christus.
    VII. Quod Christus Deus venturus esset illuminator et salvator generis humani.
    VIII. Quod cum a principio [f 1Kb] Filius Dei fuisset, generari [Col. 0695B] denuo haberet secundum carnem.
    IX. Quod hoc futurum esset signum nativitatis ejus, ut de virgine nasceretur homo et Deus, hominis et Dei filius.
    X. Quod homo et Deus [g 1Kb] Christus ex utroque genere concretus, ut mediator esse [h 1Kb] inter nos et Patrem posset.
    XI. Quod de semine David secundum carnem nasci haberet.
    XII. Quod in Bethlehem nasceretur.
    XIII. Quod humilis in primo adventu suo veniret.
    XIV. Quod ipse sit justus [i 1Kb] quem Judaei occisuri essent.
    XV. Quod ipse dictus sit ovis et [j 1Kb] agnus, qui occidi haberet. Et de sacramento [k 1Kb] passionis.
    XVI. Quod idem et lapis dictus sit.
    [Col. 0695C] XVII. Quod deinde idem lapis mons fieret et impleret totum terram.
    XVIII. Quod in novissimis temporibus idem mons manifestaretur, super quem gentes venirent, et in quem justi ascenderent.
    XIX. Quod ipse sit sponsus, Ecclesiam habens sponsam, de qua filii spiritaliter nascerentur.
    [Col. 0696A] XX. Quod cruci illum fixuri essent Judaei.
    XXI. Quod in passione crucis et signo virtus omnis sit et potestas.
    XXII. Quod in hoc signo crucis salus sit omnibus qui in frontibus notentur.
    XXIII. Quod medio die in passione ejus tenebrae futurae essent.
    XXIV. Quod a morte non vinceretur, nec apud inferos remansurus esset.
    XXV. Quod ab inferis tertio die resurgeret.
    XXVI. Quod cum resurrexisset, acciperet a Patre omnem potestatem, et potestas ejus aeterna sit.
    XXVII. Quod perveniri non possit ad Deum Patrem nisi per Filium ejus, Jesum Christum.
    XXVIII. Quod ipse judex venturus sit.
    [Col. 0696B] XXIX. Quod ipse sit rex in aeternum regnaturus.
    XXX. Quod ipse sit et judex et rex.





[1Kb] CAP. I.---CHRISTUM PRIMOGENITUM ESSE, ET IPSUM ESSE SAPIENTIAM DEI, PER QUEM OMNIA FACTA SUNT.

APUD Salomonem in Proverbiis: Dominus condidit me in initio viarum suarum, in opera sua ante saeculum fundavit me. In principio antequam terram faceret et antequam abyssos constitueret, priusquam procederent [l 1Kb] fontes aquarum, antequam montes collocarentur, ante omnes colles genuit me Dominus. Fecit regiones et inhabitabilia [m 1Kb] et fines inhabitabiles sub coelo. Cum pararet coelum, aderam illi, et cum secerneret suam sedem. Cum super ventos validas faceret desuper nubes, et cum confirmatos ponebat fontes [n 1Kb] sub coelo, quando fortia [Col. 0696C] faciebat fundamenta terrae, eram penes illum disponens. Ego eram cui adgaudebat. Quotidie autem jucundabar ante faciem ejus in omni tempore cum laetaretur orbe perfecto (Prov. VIII, 22). Item apud eumdem in Ecclesiastico: Ego ex ore Altissimi prodivi primogenita ante omnem creaturam. Ego in coelis feci ut oriretur lumen indeficiens, et nebula texi [o 1Kb] omnem terram. Ego in [Col. 0697A] altis [a 1Kb] habitavi, et thronus meus in columna nubis. Gyrum coeli circuivi [b 1Kb] , et in profundum abyssi penetravi, et in fluctibus maris ambulavi, et in omni terra steti, et in omni populo et in omni gente primatum habui [c 1Kb] , et omnium excellentium et humilium corda propria [d 1Kb] virtute calcavi. In me omnis spes vitae et virtutis [e 1Kb] . Transite ad me, omnes qui concupiscitis me (Eccli. XXIV, 5). Item in Psalmo LXXXVIII: Et ego primogenitum ponam eum [f 1Kb] , altissimum apud reges terrae. In aeternum servabo illi misericordiam meam et testamentum meum fidele illi, et ponam in saeculum saeculi semen ejus [g 1Kb] . Si dereliquerint filii ejus legem meam, et in judiciis meis non ambulaverint, si justificationes meas profanaverint et praecepta mea non observaverint, visitabo in virga facinora eorum et in flagellis delicta eorum. Misericordiam autem meam non dispergam ab eis. Item in Evangelio [Col. 0697B] cata Joannem Dominus dicit: Haec autem est vita aeterna, ut cognoscant te solum et verum 285 Deum, et quem misisti, Jesum Christum. Ego te clarificavi in terra [h 1Kb] , opus perfeci [i 1Kb] quod dedisti mihi ut faciam. Et nunc tu clarifica me [j 1Kb] apud te ipsum claritate quam habui apud te priusquam mundus fieret (Joan. XVII, 3). Item Paulus ad Colossenses: Qui est imago Dei invisibilis et primogenitus totius creaturae (Coloss. I, 15). Item illic: Primogenitus a mortuis, ut fieret in omnibus ipse primatum tenens. Item in Apocalypsi: Ego sum et , initium et finis. Ego sitienti dabo de fonte aquae vitae [k 1Kb] gratis (Apoc. XXI, 6). Quod idem sit et sapientia et virtus Dei. Paulus ad Corinthios I: Quoniam Judaei signa desiderant [l 1Kb] , et Graeci prudentiam [m 6Kb] quaerunt. Nos autem praedicamus Christum crucifixum, Judaeis [Col. 0697C] quidem scandalum, Gentibus autem stultitiam, ipsis autem vocatis Judaeis et Graecis Christum Dei virtutem et Dei sapientiam (I Cor. I, 22).



CAP. II.---QUOD SAPIENTIA DEI CHRISTUS; ET DE SACRAMENTO INCARNATIONIS [n 1Kb] EJUS ET PASSIONIS, ET CALICIS ET ALTARIS, ET APOSTOLORUM QUI MISSI PRAEDICAVERUNT.

Apud Salomonem in Proverbiis: Sapientia aedificavit sibi domum, et subdidit [o 1Kb] columnas septem. Mactavit [Col. 0698A] suas hostias [p 1Kb] , miscuit in cratera vinum suum [q 1Kb] , et paravit suam mensam, et misit servos suos convocans cum excelsa praedicatione ad craterem dicens: Qui est insipiens declinet ad me. Et egentibus sensu dixit: Venite, edite de meis panibus, et bibite vinum quod miscui vobis. Derelinquite stultitiam, et quaerite prudentiam, et corrigite scientiam in intellectu [r 1Kb] (Prov. IX, 1 sqq.).



CAP. III.---QUOD CHRISTUS IDEM SIT SERMO DEI.

In Psalmo XLIV: Eructavit cor meum sermonem bonum, dico ego opera mea regi (Ps. XLIV, 1). Item in Psalmo XXXII: Sermone [s 1Kb] Dei coeli solidati sunt, et Spiritu oris ejus omnis virtus eorum (Ps. XXXII, 6). Item apud Esaiam: Verbum consummans et brevians in [Col. 0698B] justitia; quoniam sermonem breviatum faciet Deus in toto orbe terrae (Is. XVI, 23). Item in Psalmo CVI: Misit sermonem suum [t 1Kb] , et curavit illos (Ps. CVI, 20). Item in Evangelio cata Joannem: In principio erat Sermo [u 1Kb] , et Sermo erat apud Deum, et Deus erat Sermo. Hic [v 1Kb] erat in principio apud Deum. Omnia per ipsum facta sunt, et sine ipso factum est nihil quod factum est. In illo vita erat [x 1Kb] , et vita erat lux hominum; et lux lucet in tenebris, et tenebrae illam [y 1Kb] non comprehenderunt (Joan. I, 1). Item in Apocalypsi: Et vidi coelum apertum, et ecce equus albus; et qui sedebat super eum vocabatur fidelis et verus, aequum justumque judicans [z 1Kb] , et praeliabatur [aa 1Kb] ; eratque coopertus veste conspersa [bb 1Kb] sanguine; et dicitur nomen ejus Sermo Dei (Apoc. XIX, 11).



[1Kb] CAP. IV.---QUOD CHRISTUS IDEM MANUS ET BRACHIUM DEI SIT.
[Col. 0698C]

Apud Esaiam: Numquid non valet manus Dei ut salvos faciat? aut gravavit aurem ut non exaudiat? Sed peccata vestra [cc 1Kb] inter vos et Deum separant, et propter peccata vestra [dd 1Kb] avertit faciem suam a vobis ne misereatur. Manus enim vestrae inquinatae sunt sanguine [ee 1Kb] , et digiti vestri in peccatis. Labia autem vestra locuta sunt facinus, et lingua vestra injustitiam meditatur [ff 1Kb] . Nemo loquitur vera, neque est judicium verum. Fidunt in vanis [Col. 0699A] [a 1Kb] et loquuntur inania qui parturiunt dolorem [b 1Kb] et pariunt facinus (Isa. LIX, 1). Item illic: Domine, quis credidit auditui nostro? et brachium Dei cui revelatum est (Isa. LIII, 1)? Item apud eumdem: Sic dicit Dominus: Coelum mihi thronus, et terra suppedaneum pedum meorum [c 1Kb] . Quam mihi sedem aedificabitis [d 1Kb] ? aut quis locus ad requiem mihi? Omnia enim ista fecit manus mea (Isa. LXVI, 1). Item apud eumdem: Domine Deus, altum est brachium tuum, et non sciebant; cum cognoverint autem, confundentur [e 1Kb] (Ibid. XXVI, 11). Item apud eumdem: Revelavit Dominus brachium suum illum sanctum in conspectu omnium gentium. Videbunt omnes gentes ipsa suprema terrae salutem a Deo [f 1Kb] (Ibid. LII, 10). Item illic: Ecce feci te sicut rotas vehiculi triturantis novas in se retornatas [g 1Kb] ; et [Col. 0699B] triturabis 286 montes, et extenuabis colles, et sicut lanuginem pones et ventilabis, et ventus occupabit illos, et procella disperget. Tu autem jucundaberis in sanctis Israel, et exultabunt inopes et egeni. Quaerent enim aquam, et non erit. Lingua enim eorum a siti siccabit. Ego Dominus Deus, ego exaudiam Deus Israel, et non derelinquam eos; sed aperiam inter montes flumina et in mediis campis fontes. Faciam deserta in nemora aquosa, et sitientem terram in aquaeductus. Ponam in inaquosam terram cedrum et buxum et myrtum et cypressum [h 1Kb] et ulmum et populum, ut videant et cognoscant et sciant et credant simul quia manus Domini fecit ista et sanctus Israel ostendit (Is. XLI, 15-20).



CAP. V.---QUOD IDEM ANGELUS ET DEUS CHRISTUS.

[Col. 0699C] In Genesi ad Abraham: Et vocavit eum Angelus Domini de coelo, et dixit illi: Abraham, Abraham. Ille autem dixit: Ecce ego. Et dixit: Noli imponere manum tuam super puerum, neque feceris illi quicquam. Nunc enim cognovi quoniam times Deum tuum [i 1Kb] , et non pepercisti filio tuo dilectissimo [j 1Kb] propter me (Gen. XXII, 11, 12). Item illic ad Jacob: Et dixit mihi Angelus Domini in somnis: Ego sum Deus quem [Col. 0700A] vidisti in loco Dei, ubi [k 1Kb] unxisti mihi titulum lapideum, et vovisti mihi votum (Gen. XXXI, 13). Item in Exodo: Deus autem praeibat eos, die quidem per columnam nubis ostendere illis iter [l 1Kb] , noctu autem in columna ignis (Exod. XIII, 21). Et postea illic: Promovit autem Angelus Dei qui praecedebat exercitum filiorum Israel (Ibid. XIV, 19). Item illic: Ecce ego praemitto Angelum meum ante faciem tuam, ad custodiendum te in itinere, ut te inducat in terram [m 1Kb] quam tibi praeparavi. Observa eum [n 1Kb] , et obaudi eum, et ne fueris inobaudiens ei, et non deerit tibi. Nomen enim meum in illo est (Ibid. XXIII, 20, 21), Unde ipse in Evangelio dicit: Ego veni in nomine Patris mei, et non recepistis me. Cum alius venerit in nomine suo, illum accipietis (Joan. V, 43). Et iterum in Psalmo CXVII: [Col. 0700B] Benedictus est qui venit in nomine Domini. Item in Malachia [o 1Kb] : Testamentum meum fuit cum vita et pace, et dedi illi [p 1Kb] timorem ut timeret me, a facie nominis mei proficisci illum. Lex veritatis fuit in ore ejus [q 1Kb] , et injustitia non est inventa in labiis ejus. In pace linguae [r 1Kb] corrigens ambulavit nobiscum, et multos avertit ab injustitia. Quoniam labia sacerdotis servabunt scientiam, et legem exquirent ab ore ejus, quoniam Angelus [s 1Kb] Omnipotentis est (Malac. II, 5-7).



[2Kb] CAP. VI.---QUOD DEUS CHRISTUS.

In Genesi: Dixit autem Deus ad Jacob: Exsurge, et ascende in locum [t 1Kb] Bethel: et habita illic, et fac illic altare illi Deo qui tibi apparuit cum fugeres a facie Esau fratris tui (Gen. XXXV, 1). Item apud Esaiam: [Col. 0700C] Sic dicit Dominus Deus sabaoth: Fatigata est Aegyptus, et negotiatio Aethiopum, et Sabaim viri alti ad te transgredientur, et tui erunt servi, et post te [u 1Kb] ambulabunt vincti compedibus, et adorabunt te, et in te precabuntur; quoniam in te Deus est, et non est Deus alius [v 1Kb] praeter te. Tu enim es Deus, et non sciebamus, Deus Israel salvator. Confundentur et reverebuntur omnes qui adversantur tibi, et cadent in confasionem [x 1Kb] (Isa. XLV, 14-16). Item apud eumdem: Vox clamantis in deserto [Col. 0701A] [a 1Kb] : Parate viam Domini [b 1Kb] , rectas facite semitas Dei nostri. Omnis rivus [c 1Kb] implebitur, et omnis mons et collis humiliabitur, et erunt omnia tortuosa [d 1Kb] in directum et aspera in campum [e 1Kb] : et videbitur claritas Domini [f 1Kb] , et videbit omnis caro salutare Dei, quoniam Dominus locutus est (Isa. XL, 3-5). Item apud Hieremiam: Hic Deus noster [g 1Kb] , et non deputabitur [h 1Kb] alius absque illo, qui invenit omnem viam prudentiae, et dedit eam Jacob [i 1Kb] puero suo et Israel dilecto sibi. Post haec in terris visus est, et cum hominibus conversatus est (Baruc. III, 35). Item apud Zachariam Deus dicit: Et transibunt per mare angustum, et percutient in mari fluctus, et arefacient [j 1Kb] omnes altitudines fluminum, et confundetur omnis 287 injuria [k 1Kb] Assyriorum, et sceptrum Aegypti [l 1Kb] auferetur, et confortabo eos in [Col. 0701B] Domino Deo ipsorum, et in nomine ejus gloriabuntur, dicit Dominus (Zach. X, 11, 12). Item apud Osee dicit Dominus: Non faciam juxta iram indignationis meae, non sinam deleri Effraim, quoniam Deus ego sum, et non homo in te sanctus [m 1Kb] , et non introibo [n 1Kb] in civitatem, post Deum ibo (Ose. XI, 9, 10). Item in Psalmo XLIV: Thronus tuus, Deus, in saecula saeculorum, virga aequitatis, virga regni tui. Dilexisti justitiam, et odisti [o 1Kb] iniquitatem [p 1Kb] . Propterea unxit te Deus. Deus tuus, oleo exultationis super participes tuos [q 1Kb] (Ps. XLIV, 7, 8). Item in Psalmo XLV: Vacate et cognoscite quoniam ego sum Deus. Exaltabor in gentibus et exaltabor in terra (Ps. LXV, 11). Item in Psalmo LXXXI: Non cognoverunt [r 1Kb] neque intellexerunt, in umbra deambulabunt [s 1Kb] (Ps. LXXXI, 5). Item in Psalmo LXVII: Cantate Deo: psallite [Col. 0701C] nomini ejus, viam facite ei qui ascendit in occasum, Deus nomen illi [t 1Kb] (Ps. LXVII, 3). Item in Evangelio cata Joannem: In principio erat Sermo [u 1Kb] , et Sermo erat apud Deum, et Deus erat Sermo (Joan. I, 1). Item in eodem Dominus ad Thomam: Injice huc digitum tuum, et vide manus meas, et noli esse incredulus sed fidelis. Respondit Thomas, et dixit illi: Dominus [Col. 0702A] meus et Deus meus. Dicit illi Jesus: Quia vidisti me [v 1Kb] , credidisti. Felices qui non viderunt et crediderunt (Joan. XX, 27-29). Item Paulus ad Romanos: Optabam ego ipse anathema esse a Christo pro fratribus cognatisque meis [x 1Kb] secundum carnem, qui sunt Israelitae, quorum adoptio et claritas et testamentum et legis constitutio et famulatus et promissiones, quorum patres [y 1Kb] , ex quibus Christus secundum carnem, qui est super omnia Deus benedictus in saecula (Rom. IX, 3-5). Item in Apocalypsi: Ego sum et , [z 3Kb] initium et finis. Ego sitienti dabo de fonte aquae vitae [aa 1Kb] gratis. Qui vicerit [bb 1Kb] possidebit ea et eorum haereditatem; et ero ejus Deus, et ille erit mihi filius (Apoc. XXI, 6, 7). Item in Psalmo LXXXI. Deus stetit in synagoga deorum, in medio autem deos discernens. Et iterum illic: Ego dixi: Dii estis et [Col. 0702B] filii Altissimi omnes; vos autem sicut homines morienimi (Ps. LXXXI, 1, 6, 7). Quod si justi qui fuerint et praeceptis divinis obtemperaverint dii, dici possunt, quanto magis Christus Deus Dei Filius [cc 1Kb] ? Sic ipse [dd 1Kb] in Evangelio cata Joannem dicit: Nonne scriptum est in Lege quoniam ego dixi: Dii estis? Si illos dixit deos [ee 1Kb] ad quos sermo Dei factus est, et non potest solvi Scriptura, quem Pater sanctificavit et misit in saeculum, vos dicitis quoniam blasphemas [ff 1Kb] , quia dixi: Filius Dei sum. Quod si [gg 1Kb] non facio facta Patris, nolite mihi credere [hh 1Kb] ; quod si facio et mihi non vultis credere, factis credite, et cognoscite quoniam in me est Pater, et ego in illo (Joan. X. 34). Item in Evangelio cata Matthaeum: Et vocabitis nomen ejus Emmanuel, quod est interpretatum nobiscum Deus (Matth. I, 23).



CAP. VII.---QUOD CHRISTUS DEUS VENTURUS ESSET ILLUMINATOR ET SALVATOR GENERIS HUMANI.
[Col. 0702C]

Apud Esaiam: Confortamini, manus resolutae, et, genua debilia, exhortamini [ii 1Kb] . Qui estis pusillanimes [jj 1Kb] , nolite metuere. Deus noster judicium retribuet, ipse veniet et salvos faciet nos. Tunc aperientur oculi caecorum, [Col. 0703A] et aures surdorum audient. Tunc saliet claudus sicut cervus, et plana erit lingua mutorum: quia rupta est in deserto aqua, et rivus in terra sitienti (Isa. XXXV, 3-6). Item illic: Non senior, neque Angelus [a 1Kb] , sed ipse Dominus liberabit illos; quia diliget eos [b 1Kb] et parcet eis, et ipse redimet eos (Isa. LXIII, 9). Item illic: Ego Dominus Deus vocavi te in justitia, ut teneam manum tuam, et confortabo te; et dedi te in testamentum generis mei, in lumen gentium, aperire oculos caecorum, producere a vinculis [c 1Kb] vinctos, et de domo carceris sedentes in tenebris. Ego Dominus Deus, hoc mihi nomen est [d 1Kb] . Claritatem meam alii non dabo, neque virtutes meas sculptilibus (Isa. XLII, 6-8). Item in Psalmo XXIV: Vias tuas, Domine 288, ostende mihi [e 1Kb] , et semitas tuas edoce me, et deduc me ad veritatem tuam, et doce [Col. 0703B] me, quoniam tu es, Deus, salvator meus (Ps. XXIV, 4-5). Unde in Evangelio cata Joannem Dominus dicit: Ego sum lumen mundi [f 1Kb] . Qui me secutus fuerit, non ambulabit in tenebris, sed habebit lumen vitae (Joan. VIII, 12). Item cata Matthaeum Gabriel angelus ad Joseph: Joseph, fili David, ne metueris [g 1Kb] assumere Mariam [h 1Kb] uxorem tuam. Quod enim ex illa natum fuerit, de Spiritu sancto est. Pariet autem filium, et vocabis nomen ejus Jesum. Hic enim salvum faciet populum suum a peccatis eorum (Matth. I, 20, 21). Item cata Lucam: Et Zacharias impletus est Spiritu sancto, et prophetavit dicens: Benedictus Dominus Deus Israel, qui prospexit redemptionem [i 1Kb] populo suo, et excitavit [j 1Kb] nobis cornu salutis in domo David pueri sui (Luc. I, 67, 68). Item illic Angelus ad pastores: Ne timueritis. Ecce enim [Col. 0703C] annuntio vobis quoniam natus est vobis hodie salvator, qui est Christus Jesus, in civitate David (Ibid. II, 7, 8).



[1Kb] CAP. VIII.---QUOD CUM A PRINCIPIO FILIUS DEI FUISSET, GENERARI DENUO HABERET SECUNDUM CARNEM.

In Psalmo II: Dominus dixit ad me: Filius meus es tu, ego hodie genui te [k 1Kb] . Postula a me [l 1Kb] , et dabo tibi gentes haereditatem tuam et possessionem tuam terminos terrae (Ps. II, 7, 8). Item in Evangelio cata Lucam: Et factum est [m 1Kb] , ut audivit salutationem Mariae Elisabeth, exultavit infans in utero ejus, et impleta est Spiritu sancto, [Col. 0704A] et exclamavit voce magna et dixit: Benedicta tu inter mulieres, et benedictus ventris tui. Et unde hoc mihi contingit ut veniat mater Domini [n 1Kb] mei ad me (Luc. I, 41-43)? Item Paulus ad Galatas: At ubi advenit impletio temporis [o 1Kb] , misit Deus Filium suum natum de muliere [p 1Kb] (Gal. IV, 4). Item in Epistola Joannis: Omnis spiritus qui confitetur Jesum Christum in carne venisse, de Deo est. Qui autem negat in carne venisse, de Deo non est [q 1Kb] , sed est de antichristi spiritu (I Joan. IV, 2, 3).



CAP. IX.---QUOD HOC FUTURUM ESSET SIGNUM NATIVITATIS EJUS, UT DE VIRGINE NASCERETUR HOMO ET DEUS, HOMINIS ET DEI FILIUS.

Apud Esaiam: Et adjecit Dominus loqui ad Achaz dicens [r 1Kb] : Pete tibi signum a Deo Domino tuo in altitudinem [Col. 0704B] [s 1Kb] sursum et in altitudinem deorsum. Et dixit Achaz: Non petam, et non tentabo Dominum Deum meum. Et dixit: Audite itaque, domus David [t 1Kb] . Non pusillum [u 1Kb] vobis certamen cum hominibus, quoniam Deus praestat agonem. Propter hoc dabit Deus ipse vobis signum. Ecce virgo in uterum accipiet, et pariet filium, et vocabitis [v 1Kb] nomen ejus Emmanuel. Butyrum et mel manducabit [x 1Kb] priusquam sciat reprobare malum et eligere bonum [y 1Kb] (Isa. VII, 10-15). Hoc semen praedixerat Deus de muliere procedere, quod calcaret caput diaboli. In Genesi: Tunc dixit Deus ad serpentem: Quia tu hoc fecisti, maledictus tu ab omni genere [z 1Kb] bestiarum terrae. Pectore tuo et ventre repes, et erit tibi terra cibus in omnibus diebus vitae tuae. Et ponam inimicitiam inter te et mulierem et inter semen [aa 1Kb] ejus. Ipse tuum observabit [Col. 0704C] [bb 1Kb] caput, et tu observabis calcaneum ejus (Gen. III, 14, 15).



CAP. X.---QUOD ET HOMO ET DEUS CHRISTUS, EX UTROQUE GENERE CONCRETUS, UT MEDIATOR ESSE INTER NOS ET PATREM POSSET.

Apud Hieremiam [cc 1Kb] : Et homo est, et quis cognoscet eum (Hier. XVII, 9)? Item in Numeris: Orietur stella ex Jacob, et exsurget homo ex Israel. Item illic: Procedet homo de semine ejus, et dominabitur multarum gentium et exaltabitur tamquam [dd 1Kb] Gog regnum ipsius, et augebitur [Col. 0705A] regnum ejus, et Deus eduxit eum ex Aegypto [a 1Kb] ; quasi claritas unicornis ei [b 1Kb] , et edet gentes inimicorum suorum [c 1Kb] , et crassitudines illorum emedullabit, et balistis suis configet inimicum [d 1Kb] . Recubans [e 1Kb] requievit quasi leo et quasi catulus leonis. Quis suscitabit eum? Qui benedicunt te [f 1Kb] benedicti sunt, et qui maledicunt te maledicti sunt (Num. XXIV, 17, 7-9). Item apud Esaiam: Spiritus 289 Domini super me. Propter quod unxit me [g 1Kb] , bene nuntiare pauperibus misit me, curare contribulatos corde [h 1Kb] , praedicare captivis remissionem et caecis visum [i 1Kb] , vocare annum Domini acceptabilem et diem retributionis (Isa. LXI, 12). Unde in Evangelio cata Lucam Gabriel [j 1Kb] ad Mariam [k 1Kb] : Et respondens Angelus dixit ad illam: Spiritus sanctus superveniet in te, et virtus Altissimi obumbrabit te [l 1Kb] . Quapropter [m 1Kb] quod nascetur [Col. 0705B] ex te sanctum vocabitur Filius Dei (Luc. I, 35). Item in Epistola Pauli ad Corinthios priore: Primas homo de terrae limo, secundus homo de coelo [n 1Kb] . Qualis ille de limo, tales et qui de limo; et qualis coelestis, tales et coelestes. Quomodo portavimus imaginem ejus qui de limo est, portemus et imaginem ejus qui de coelo est (I Cor. XV, 47-49).



CAP. XI.---QUOD DE SEMINE DAVID SECUNDUM CARNEM NASCI HABERET.

In Basilion secundo: Et fuit verbum Domini ad Nathan dicens: Vade, et dic servo meo David: Haec dicit Dominus: Non tu aedificabis mihi domum ad inhabitandum; sed erit, cum impleti fuerint dies tui, et dormieris cum patribus tuis, suscitabo semen tuum [Col. 0705C] post te, qui erit de utero tuo, et parabo regnum ejus. Hic aedificabit mihi domum in nomine meo [o 1Kb] , et erigam thronum ejus usque in saeculum. Et ego ero ei in patrem, et ipse erit mihi in filium; et fidem consequetur domus ejus, et regnum ejus usque in saeculum in conspectu meo (II Reg. VII, 4, 5, 12, 14, 16). Item apud Esaiam: Et exibit virga [p 1Kb] de radice Jesse, et flos de radice ejus [Col. 0706A] ascendet [q 1Kb] ; et requiescet super eum spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis, et implebit eum spiritus timoris Domini [r 1Kb] (Isa. XI, 1-3). Item in Psalmo CXXXI: Juravit Deus ipsi David veritatem, et non reprobavit eam [s 1Kb] : De fructu ventris tui ponam super thronum meum [t 1Kb] (Ps. CXXXI, 11). Item in Evangelio cata Lucam: Et dixit Angelus ad illam: Ne timeas, Maria. Invenisti enim gratiam ante Deum. Ecce concipies in utero [u 1Kb] , et paries filium, et vocabis nomen ejus Jesum. Hic erit magnus, et Filius Altissimi vocabitur, et dabit illi Dominus Deus thronum David patris sui, et regnabit [v 1Kb] super domum Jacob in saecula [x 1Kb] , et regni ejus non erit finis (Luc. I, 30-33). Item in Apocalypsi: Et vidi librum in dextera Dei sedentis [Col. 0706B] super thronum scriptum intus et retro [y 1Kb] , signatum signis [z 1Kb] septem; et vidi Angelum fortem praedicantem voce magna: Quis dignus est accipere librum et aperire signa ejus? Nec quisquam poterat neque in coelo, neque super terram [aa 1Kb] , neque sub terra [bb 1Kb] , aperire librum, sed neque perspicere eum. Et ego flebam multum quod nemo dignus [cc 1Kb] repertus esset qui aperiret librum aut videret illum. Et unus ex senioribus dixit mihi: Ne fleveris, ecce vicit Leo de tribu Juda, Radix David, aperire librum et solvere [dd 1Kb] septem signa ejus (Apoc. V, 1-5).



[1Kb] CAP. XII.---QUOD IN BETHLEHEM NASCERETUR.

Apud Michaeam: Et tu Bethlehem, domus [ee 1Kb] Effrata, non exigua es, ut constituaris in millibus Juda. Ex te mihi procedet ut sit [ff 1Kb] princeps apud Israel, et [Col. 0706C] processiones ejus [gg 1Kb] a principio a diebus saeculi (Mich. V, 2). Item in Evangelio: Et cum Jesus natus esset in Bethlehem Judae in diebus [hh 1Kb] Herodis regis, ecce magi ab oriente venerunt [ii 1Kb] Hierosolymam dicentes: Ubi est qui natus est rex Judaeorum? Vidimus enim stellam ejus in Oriente, et venimus [jj 1Kb] cum muneribus adorare illum (Matth. II, 1, 2).



CAP. XIII.---QUOD HUMILIS IN PRIMO ADVENTU SUO VENIRET.
[Col. 0707A]

Apud Esaiam: Domine, quis credidit auditui nostro, et brachium Domini [a 1Kb] cui revelatum est? Annuntiavimus coram ipso sicut pueri, sicut radix in terra sitienti. Non est figura ejus neque claritas; et vidimus illum, et non habuit figuram neque speciem, sed figura ejus sine honore et deficiens praeter caeteros homines. Homo in plaga positus et sciens ferre imbecillitatem [b 1Kb] ; quia aversa est [c 1Kb] facies ejus, inhonoratus est, et non est [d 1Kb] computatus 290 (Isa. LIII, 1-7). Hic peccata nostra portat [e 1Kb] , et pro nobis dolet [f 1Kb] , et nos putavimus [g 1Kb] illum esse in dolore et in plaga et in vexatione; ipse autem vulneratus est propter facinora nostra, et infirmatus est propter peccata nostra. Doctrina pacis nostrae super [Col. 0707B] illum, et livore ejus [h 1Kb] sanati sumus. Omnes sicut oves erravimus, homo a via sua erravit. Et Deus tradidit illum pro peccatis nostris, et ipse propterea quod vexatus est, non aperuit os suum (Isa. LIII, 1-7). Item apud eumdem: Non sum contumax, neque contradico; dorsum meum posui ad flagella, et maxillas meas ad palmas, faciem autem meam [i 1Kb] non averti a faeditate sputorum, et fuit Deus [j 1Kb] auxiliator meus (Isa. L, 5, 7). Item apud eumdem: Non clamabit neque audiet quis [k 1Kb] in plateis vocem ejus. Arundinem quassatam non confringet, et linum fumigans non exstinguet, sed in veritate [l 1Kb] proferet judicium. Fulgebit et non quassabitur quoadusque ponat [m 1Kb] in terra judicium, et in nomine ejus Gentes credent (Isa. XLII, 2, 4). Item in Psalmo XXI: Ego autem sum vermis, et non homo, maledictum [n 1Kb] hominis et [Col. 0707C] abjectio [o 1Kb] populi. Omnes qui me videbant despiciebant me [p 1Kb] , et locuti sunt in labiis [q 1Kb] , et moverunt caput. Speravit in Domino, eripiat eum; salvum faciat eum, quoniam vult eum (Ps. XXI, 7-9). Item illic: Aruit velut testa [r 1Kb] virtus mea, et lingua mea [s 1Kb] agglutinata est faucibus meis. Item apud Zachariam: Et ostendit mihi Dominus Jesum sacerdotem illum magnum stantem ante faciem Angeli Domini, et diabolus stabat ad dexteram ejus adversari [t 1Kb] ei. Et Jesus erat indutus vestimenta [u 1Kb] sordida, et stabant [v 1Kb] ante faciem ipsius Angeli, et respondit et ait ad eos qui stabant ante faciem ejus dicens: Auferte [x 1Kb] vestimenta sordida ab eo. Et dixit ad eum: Ecce abstuli iniquitates tuas. Et induite eum poderem [y 1Kb] , [Col. 0708A] et imponite cidarim mundam super caput ejus (Zach. III, 1, 3, 5). Item Paulus ad Philippenses: Qui, in figura Dei constitutus, non rapinam arbitratus est esse se aequalem Deo, sed semetipsum exinanivit [z 1Kb] , formam servi accipiens, in similitudinem hominum [aa 1Kb] factus, et habitu inventus ut homo [bb 1Kb] . Humiliavit se, factus obediens usque ad mortem, mortem autem crucis. Propter quod et Deus exaltavit illum, et donavit illi nomen [cc 1Kb] quod est super omne nomen, ut in nomine Jesu omne [dd 1Kb] genu flectatur coelestium, terrestrium et infernorum, et omnis lingua confiteatur quia Dominus Jesus Christus in gloria [ee 1Kb] est Dei Patris (Philip. II, 6-11).



CAP. XIV.---QUOD IPSE SIT JUSTUS QUEM JUDAEI OCCISURI ESSENT.

[Col. 0708B] In Sapientia Salomonis: Circumveniamus justum, quoniam insuavis [ff 1Kb] est nobis, et contrarius est operibus nostris, et exprobrat nobis [gg 1Kb] peccata legis. Promittit scientiam Dei se habere, et Filium Dei se nominat. Factus est nobis in traductione [hh 1Kb] cogitationum nostrarum; gravis est nobis etiam ad videndum, quoniam dissimilis est aliis vita illius, et mutatae sunt viae illius. Tamquam nugaces [ii 1Kb] aestimati sumus ab illo, et continet se a viis nostris quasi ab immunditiis, et praefert novissima justorum, et gloriatur patrem se habere Deum [jj 1Kb] . Videamus ergo si sermones illius veri sunt, et tentemus quae ventura sunt illi. Contumelia et tormento interrogemus eum, ut sciamus reverentiam illius [kk 1Kb] , et probemus patientiam illius. Morte turpissima condemnemus eum. Haec cogitaverunt, et erraverunt. Excaecavit enim illos malitia ipsorum, [Col. 0708C] et nescierunt sacramenta Dei (Sap. II, 12-17). Item apud Esaiam: Videte quomodo justus perit, et nemo intelligit, et viri justi tolluntur, et nemo recognoscit. A facie enim injustitiae sublatus est justus, et erit in pace [ll 1Kb] sepultura ejus (Isa. LVII, 1, 2). De hoc ipso in Exodo ante praedictum: Innocentem et justum non occides (Exo. XXIII, 7). Item in Evangelio: Judas, poenitentia ductus [mm 1Kb] , sacerdotibus et senioribus dixit: Peccavi tradens sanguinem justum (Matth. XXVII, 3, 4).



[18Kb] CAP. XV.---QUOD IPSE DICTUS SIT OVIS ET AGNUS QUI OCCIDI HABERET, ET DE SACRAMENTO 291 PASSIONIS.

Apud Esaiam: Sicut ovis ad victimam ductus est, et [Col. 0709A] sicut agnus coram tondente [a 1Kb] se sine voce, sic non aperuit os suum. In humilitate judicium ejus sublatum est. Nativitatem [b 1Kb] ejus quis enarrabit? Quoniam auferetur a terra vita ejus, a facinoribus populi mei adductus est ad mortem, et dabo malos pro sepultura ejus et ipsos divites [c 1Kb] pro morte ejus, quia facinus non fecit, neque insidias [d 1Kb] ore suo. Propterea ipse consequetur multos [e 1Kb] , et fortium dividet spolia, propterea quod tradita est ad mortem anima ejus, et inter facinorosos deputatus est. Et ipse peccata multorum pertulit, et propter facinora illorum traditus est (Isa. LIII, 7, 9-12). Item apud Hieremiam: Domine, significa [f 1Kb] mihi, et cognoscam, tunc vidi meditationes [g 1Kb] eorum. Ego sicut agnus sine malitia perductus sum ad victimam; in me cogitaverunt cogitatum dicentes: Venite, mittamus lignum in [Col. 0709B] panem [h 1Kb] ejus, et eradamus [i 1Kb] a terra vitam ejus, et nomen ejus non erit in memoria [j 1Kb] amplius (Hier. XI, 18, 19). Item in Exodo [k 1Kb] Deus ad Moysen: Accipiant sibi singuli ovem per domos tribuum [l 1Kb] , ovem sine vitio, perfectum, masculum, anniculum [m 1Kb] erit vobis. Ab agnis et ab haedis accipietis, et occident illum omne vulgus [n 1Kb] synagogae filiorum Israel ad vesperam; et accipient [o 1Kb] de sanguine ejus, et ponent super duos postes et super limen in domibus in quibus eum [p 1Kb] edent in ipsis; et edent carnes ipsa nocte assatas igni, et azyma cum picridibus [q 1Kb] edent. Non edetis de eis crudam, neque coctam in aqua, nisi assatam igni, caput cum pedibus [r 1Kb] et interaneis; nihil [Col. 0710A] derelinquetis [s 1Kb] ex eis in mane, et os [t 1Kb] non confringetis ex eo. Quae autem relicta fuerint de eo usque in mane, igni crementur. Sic autem comedetis eum. Lumbi [u 1Kb] vestri praecincti, et caligae [v 1Kb] vestrae in pedibus vestris, et bacula vestra [x 1Kb] in manibus vestris; et edetis eum festinanter, Pascha est enim [y 1Kb] Domini (Exod. XII, 3, 5-11). Item in Apocalypsi: Et vidi in medio throni [z 1Kb] et quatuor animalium et in medio seniorum agnum stantem quasi occisum, habentem cornua septem et oculos septem, qui sunt septem spiritus Dei missi per orbem terrae. Et venit, et accepit librum de dextera Dei [aa 1Kb] sedentis in throno. Et cum accepisset librum, quatuor animalia et viginti quatuor seniores prostraverunt se ante Agnum, habentes singuli citharas et pateras [bb 1Kb] aureas plenas odoramentis supplicationum, quae [Col. 0710B] sunt orationes sanctorum, et cantaverunt canticum novum dicentes: Dignus es, Domine, accipere librum et aperire signa [cc 1Kb] ejus, quoniam occisus es et redemisti nos sanguine tuo [dd 1Kb] ex omni tribu et lingua et populo et natione, et fecisti nos regnum Deo nostro, sacerdotesque fecisti, et regnabunt super terram (Apoc. V, 6-10). Item in Evangelio: Altera die vidit Joannes [ee 1Kb] Jesum venientem ad se, et ait: Ecce agnus Dei [ff 1Kb] et ecce qui aufert peccata mundi (Joa. I, 29).



CAP. XVI.---QUOD IDEM ET LAPIS DICTUS SIT.

Apud Esaiam sic dicit Dominus: Ecce ego immillo [Col. 0711A] [a 1Kb] in fundamenta Sion lapidem pretiosum, electum [b 1Kb] , summum, angularem, honoratum; et qui crediderit in eum, non confundetur (Isa. XXVIII, 16). Item in Psalmo CXVII: Lapis quem reprobaverunt aedificantes, hic factus est in caput anguli. A Domino factus est iste [c 1Kb] , et est admirabilis in oculis nostris. Iste dies [d 1Kb] quem fecit Dominus, exultemus et jucundemur [e 1Kb] in eo. O Domine, salva [f 1Kb] igitur, o Domine, dirige igitur. Benedictus est qui venit in nomine Domini (Ps. CXVIII, 22-26). Item apud Zachariam: Ecce ego adduco puerum meum. Oriens [g 1Kb] nomen est ei: quoniam lapis quem dedi ante faciem Jesu, super lapidem ipsum unum septem oculi sunt (Zach. III, 8, 9). Item in Deuteronomio: Et scribes [h 1Kb] super lapidem omnem legem hanc manifeste nimis (Deut. XXVII, 8). Item apud Jesum Nave: Et accepit lapidem magnum, [Col. 0711B] et statuit eum illic contra Dominum, et ait Jesus ad populum: Ecce lapis iste erit vobis in testimonium quia iste audivit [i 1Kb] omnia quae dicta sunt a Domino, quanta locutus est [j 1Kb] ad vos hodie; et erit ipse vobis in testimonium 292 in novissimo dierum, quando recesseritis a Deo vestro (Jos. XXIV, 26, 27). Item in Actibus Apostolorum Petrus: Principes populi et seniores Israël [k 1Kb] , audite: Ecce nos hodie interrogamur a vobis super benefacto hominis [l 1Kb] infirmi in quo iste salvatus est. Sit vobis omnibus notum et omni populo Israël quia in nomine Jesu Christi Nazareni, quem vos crucifixistis, quem Deus suscitavit a mortuis [m 1Kb] in illo iste in conspectu vestro sanus adstat [n 1Kb] , in alio autem nullo. Hic est lapis qui contemptus est a vobis aedificantibus [o 1Kb] , qui factus est in caput anguli. Non est enim nomen aliud sub coelo datum hominibus in quo oportet salvari nos (Act. IV, 8-12). [Col. 0711C] Hic est lapis in Genesi (Gen. XXVIII) quem ponit Jacob ad caput suum, quia caput viri Christus; et dormiens videt scalam ad coelum pertingentem, in qua constitutus erat Dominus, et Angeli ascendebant et descendebant; quem lapidem consecravit et unxit sacramento unctionis [p 1Kb] Christum significans. Hic est lapis in Exodo (Exod. XVII) super quem sedit Moyses in cacumine collis [q 1Kb] , quando Jesus Nave contra Amalech [r 1Kb] dimicavit, et sacramento lapidis et stabilitate sessionis Amalech superatus est ab Jesu, id est, diabolus a Christo victus est. Hic est lapis magnus in Basilion primo (I Reg. IV) super quem posita est arca testamenti, quando eam ab [s 1Kb] allophylis remissam et redditam in plaustro boves reportaverunt. Item hic [Col. 0712A] est lapis in Basilion (I Reg. XVII) quo David frontem Goliae percussit et occidit, significans diabolum et servos ejus inde prosterni, victa scilicet ea capitis parte [t 1Kb] quam signatam non habent [u 1Kb] . Quo signo nos et tuti semper sumus et vivimus. Hic est lapis quem cum alienigenas Israël vicisset statuit Samuel, et appellavit nomen ejus Abennezer, id est lapis auxiliator [v 1Kb] (I Reg. VII, 12).



CAP. XVII.---QUOD DEINDE IDEM LAPIS MONS FIERET ET IMPLERET TOTAM TERRAM.

Apud Danielem: Et ecce imago nimis magna, et contemplatio ejus imaginis metuenda et elata stabat contra te; cujus caput fuit ex auro bono, pectus et brachia ejus argentea, venter et femora aerea, pedes autem [Col. 0712B] ex parte quidem ferrei, ex parte autem fictiles, quoadusque abscisus est lapis de monte sine manibus concidentium, et percussit imaginem super pedes ferreos et fictiles, et comminuit eos minutatim, et factum est simul ferreum et testa [x 1Kb] et aeramentum et argentum et aurum; et facta sunt minuta quasi palea aut pulvis in area aestate, et ventilavit illa ventus, ita ut nihil remanserit [y 1Kb] ex illis; et lapis qui percussit imaginem factus est mons magnus, et implevit totam terram (Dan. II, 31-35).



CAP. XVIII.---QUOD IN NOVISSIMIS TEMPORIBUS IDEM MONS MANIFESTARETUR, SUPER QUEM GENTES [z 1Kb] VENIRENT, ET IN QUEM JUSTI QUIQUE ASCENDERENT.

Apud Esaiam [aa 1Kb] : Erit in novissimis temporibus manifestus mons Domini et domus Dei super vertices montium, [Col. 0712C] et exaltabitur super colles, et venient super illum omnes gentes, et ambulabunt multi, et dicent: Venite, ascendamus in montem Domini et in domum Dei Jacob, et nuntiabit nobis viam ejus, et ambulabimus [bb 1Kb] in illa. De Sion enim procedet [cc 1Kb] lex et verbum Domini ab Hierusalem; et judicabit inter gentes, et redarguet populum multum, et concident gladios suos in aratra et lanceas suas in falces [dd 1Kb] , et jam non discent pugnare (Isa. II, 2-5). Item in Psalmo XXIII: Quis ascendet in montem Domini, aut quis stabit in loco sancto ejus? Innocens manibus et mundo corde [ee 1Kb] . Qui non accepit in vano animam suam, et non juravit subdole [ff 1Kb] proximo sibi, iste accipiet benedictionem a Domino et misericordiam a Deo salutari suo. Ista nativitas eorum [gg 1Kb] qui eum quaerunt, qui quaerunt faciem Dei Jacob (Ps. XXIII, 3, 6).



[1Kb] CAP. XIX.---QUOD IPSE SIT SPONSUS, ECCLESIAM HABENS SPONSAM, DE QUA FILII SPIRITALES NASCERENTUR.
[Col. 0713A]

293 Apud Johel: Canite tuba in Sion, sanctificate jejunium, et indicite curationem, aggregate populum [a 1Kb] , sanctificate ecclesiam, excipite majores natu, colligite parvulos lactentes; procedat sponsus de cubili suo [b 1Kb] , et sponsa de thalamo suo (Johel II, 15, 16). Item apud Hieremiam: Et auferam de civitatibus Juda et de quadriviis [c 1Kb] Hierusalem vocem laetantium et vocem gaudentium, vocem sponsi et vocem sponsae (Hier. XVI, 9). Item in Psalmo XVIII: Et ipse velut sponsus egrediens de thalamo suo. Exsultavit ut gigas [d 1Kb] viam currere. A summo coeli egressio ejus [e 1Kb] , et decursio ejus usque ad summum ejus, et non est qui lateat [f 1Kb] a calore ejus (Ps. [Col. 0713B] XVIII, 6, 7). Item in Apocalypsi: Veni, ostendam tibi novam nuptam uxorem Agni; et duxit me in Spiritu in montem magnum, et ostendit mihi civitatem sanctam Hierusalem descendentem de coelo, a Deo habentem claritatem [g 1Kb] Dei (Apoc., XXI, 9, 11). Item in Evangelio cata Joannem: Vos mihi testes estis quoniam dixi eis qui missi sunt ab Hierosolymis ad me, quia non sum Christus, sed quoniam missus sum ante illum. Qui enim habet sponsam sponsus est. Amicus autem sponsi est qui stat et gaudio audit eum et gaudet propter vocem sponsi (Joan. III, 28, 29). Hujus rei mysterium ostensum est apud Jesum Nave, quando jussus est excalciare se [h 1Kb] , quod scilicet sponsus non ipse esset. Erat enim in Lege ut quisquis [i 1Kb] nuptias recusaret [j 1Kb] , calciamentum deponeret [k 1Kb] , calciaretur vero ille qui sponsus futurus [Col. 0713C] esset. Et factum est cum esset Jesus [l 1Kb] in Jerico, circumspexit oculis, et vidit hominem stantem ante faciem suam et frameam tenentem [m 1Kb] in manu ejus, et dixit: Noster es, an adversariorum? Ille autem dixit: Ego sum dux virtutis Domini, nunc adveni. Et Jesus cecidit in faciem [n 1Kb] ad terram, et ait illi: Domine, quid imperas famulo [o 1Kb] tuo? Et ait dux virtutis Domini: Solve calciamentum de pedibus tuis. Locus enim in quo stas terra sancta est (Josue V, 13-15). Item in Exodo Moyses jubetur calciamentum deponere [p 1Kb] , quod nec ipse sponsus esset: Et apparuit ei Angelus Domini in flamma [Col. 0714A] ignis de rubo, et vidit quoniam rubus arderet igni, rubus autem non cremabatur [q 1Kb] . Et dixit Moyses: Transiens videbo [r 1Kb] hoc grande visum, cur utique non crematur [s 1Kb] rubus. Ut vidit autem quoniam accedit videre, vocavit eum Dominus Deus de rubo dicens: Moyses, Moyses. Qui dixit [t 1Kb] : Quid est? Et dixit: Ne accesseris huc, nisi solveris calciamentum de pedibus tuis. Locus enim in quo stas terra sancta est. Et dixit ei: Ego sum Deus patris tui [u 1Kb] , Deus Abraham, et Deus Isaac, Deus Jacob (Exod. III, 2-6). Hoc autem manifestatum est in Evangelio cata Joannem: Et respondit illis Joannes: Ego quidem [v 1Kb] baptizo in aqua: in medio autem vestrum stat quem vos nescitis [x 1Kb] . Ipse est enim de quo dixi: Post me veniens homo [y 1Kb] ante me factus est, cujus non sum dignus corrigiam calciamenti [z 1Kb] solvere (Joan. I, [Col. 0714B] 26, 27). Item cata Lucam: Sint lumbi vestri praecincti [aa 1Kb] et lucernae ardentes [bb 1Kb] , et vos similes hominibus exspectantibus dominum suum quando veniat [cc 1Kb] a nuptiis, ut cum venerit et pulsaverit aperiant ei. Beati [dd 1Kb] servi illi quos adveniens dominus invenerit vigilantes (Luc. XII, 35-37). Item in Apocalypsi: Regnavit Dominus Deus omnipotens, gaudeamus et exultemus, et demus ei gloriae [ee 1Kb] claritatem, quoniam venerunt nuptiae Agni, et uxor ejus se praeparavit (Apoc. XIX, 6, 7).



CAP. XX.---QUOD CRUCI ILLUM FIXURI ESSENT JUDAEI.

Apud Esaiam: Expandi manus meas tota die ad plebem contumacem et contradicentem mihi, qui ambulant vias non bonas [ff 1Kb] , sed post peccata sua (Isa. LXV, 2). [Col. 0714C] Item apud Hieremiam: Venite, mittamus lignum in panem ejus [gg 1Kb] , et eradamus [hh 1Kb] a terra vitam ejus (Hier. XI, 19). Item in Deuteronomio: Et erit pendens vita tua ante oculos tuos, et timebis die et nocte, et non credes vitae tuae (Deut. XXVIII, 66). Item in Psalmo XXI: Effoderunt manus meas et pedes meos, dinumeraverunt 294 omnia ossa mea. Ipsi autem contemplati sunt, et viderunt me, et diviserunt vestimenta mea sibi, et super vestem meam sortem miserunt. Tu autem, Domine, ne elongaveris auxilium tuum a me, in auxilium meum attende. Libera a gladio animam meam et [Col. 0715A] de manu canis unicam meam. Salva me ex ore leonis et a cornibus unicornium humilitatem meam. Enarrabo nomen tuum fratribus meis, in medio ecclesiae laudabo te (Ps. XXI, 17-22). Item in Psalmo CXVIII: Confige clavis de metu tuo [a 1Kb] carnes meas (Ps. CXVIII, 120). Item in Psalmo CXL: Allevatio manuum mearum sacrificium vespertinum (Ps. CXL, 2). De quo sacrificio Sophonias dixit: Metuite a facie Domini Dei, quoniam prope est dies ejus: quia apparavit [b 1Kb] Dominus sacrificium suum, sanctificavit electos suos [c 1Kb] (Soph. I, 7). Item apud Zachariam: Et intuebuntur in me, in quem transfixerunt (Zach. XII, 10). Item in Psalmo LXXXVII: Exclamavi ad te, Domine, tota die, extendi ad te manus meas (Ps. LXXXVII, 10). Item in Numeris: Non quasi homo Deus suspenditur [d 1Kb] , neque quasi filius hominis [Col. 0715B] minas patitur (Num. XXIII, 19). Unde in Evangelio [e 1Kb] Dominus dicit: Sicut Moyses exaltavit serpentem in eremo, ita exaltari oportet Filium hominis, ut omnis qui crediderit in Filium [f 1Kb] habeat vitam aeternam (Joan. III, 14, 15).



CAP. XXI.---QUOD IN PASSIONE CRUCIS ET SIGNO VIRTUS [g 1Kb] OMNIS SIT ET POTESTAS.

Apud Abacuc: Texit [h 1Kb] coelos virtus ejus et laudis ejus plena est terra; et splendor ejus ut lux [i 1Kb] erit, cornua in manibus ejus erunt [j 1Kb] . Et illic constabilita est virtus gloriae ejus, et constituit dilectionem validam. Ante faciem suam ibit verbum, et procedet [k 1Kb] in campos secundum gressus [l 1Kb] suos (Abac. III, 3-5). Item apud Esaiam: Ecce natus est nobis puer, et datus est [Col. 0715C] nobis filius, cujus imperium super humeros ejus; et vocatum est nomen ejus magnae cogitationis [m 1Kb] nuntius (Isa. IX, 5). Hoc signo crucis et Amalech victus est ab Jesu per Moysen. In Exodo dixit Moyses ad Jesum [n 1Kb] : Elige tibi viros, et exi, et constitue cum Amalech in crastinum [o 1Kb] . Ecce ego stabo in cacumine collis, et virga Dei in manu mea. Et factum est cum levabat manus Moyses, praevalebat Israel; ubi autem submiserat manus [p 1Kb] Moyses, invalescebat Amalech. Sed manus Moysi erant graves, et accepto lapide supposuerunt sub eo, et sedebat super eum; et Aaron et Ur sustentabant manus ejus hinc et inde, et factae sunt manus Moysi stabiles usque in occasum solis, et fugavit Jesus [Col. 0716A] Amalech et omnem populum ejus. Et dixit Dominus ad Moysen: Scribe hoc ut sit memoria in libro, et da in aures Jesu [q 1Kb] , quoniam deletione deleam memoriam Amalech de sub coelo (Exod. XVII, 9-11).



CAP. XXII.---QUOD IN HOC SIGNO CRUCIS SALUS SIT OMNIBUS QUI IN FRONTIBUS NOTENTUR [r 1Kb] .

Apud Ezechielem dicit Dominus: Transi mediam Hierusalem, et notabis signum super frontes virorum qui ingemunt et moerent ob iniquitates quae fiunt in medio ipsorum (Ezech. IX, 4, 6). Item illic: Vadite [s 1Kb] et caedite, et nolite parcere oculis vestris. Nolite misereri senioris et juvenis [t 1Kb] et virginis, et parvulos et mulieres interficite, ut perdeleantur. Omnem autem super quem signum scriptum est, ne tetigeritis, et ab ipsis [u 1Kb] sanctis meis incipite. Item in Exodo Deus ad Moysen: Et erit [Col. 0716B] sanguis [v 1Kb] in signo vobis super domos in quibus ibi eritis; et videbo sanguinem, et protegam vos, et non erit in vobis plaga diminutionis cum percutiam terram Aegypti (Exod. XII, 13). Item in Apocalypsi: Et vidi Agnum stantem in monte [x 1Kb] Sion, et cum eo centum quadraginta quatuor millia, et habebant nomen ejus et nomen Patris ejus scriptum in frontibus suis (Apoc. XIV, 1). Item illic: Ego sum et , primus et novissimus, initium et finis. Felices eos qui faciunt praecepta ejus, ut sit potestas eorum super lignum vitae [y 1Kb] (Apoc. XXII, 13-14).



[1Kb] CAP. XXIII.---QUOD MEDIO DIE IN PASSIONE EJUS TENEBRAE FUTURAE ESSENT.

Apud Amos: Et erit in illo die, dicit Dominus, occidet sol meridie, et obtenebrabitur dies lucis: 295 et convertam [Col. 0716C] dies festos vestros in luctum et omnia cantica vestra in lamentationem (Amos VIII, 9, 10). Item apud Hieremiam: Exterrita est quae parit et taeduit [z 1Kb] anima ejus. Subiit sol ei cum adhuc medius dies esset, confusa est et maledicta. Reliquos eorum in gladio [aa 1Kb] dabo in conspectu inimicorum eorum (Hier. XV, 9). Item in Evangelio: A sexta autem hora tenebrae factae sunt super [bb 1Kb] totam terram usque ad horam nonam (Matth. XXVII, 45).



CAP. XXIV.---QUOD A MORTE NON VINCERETUR, NEC APUD INFEROS REMANSURUS ESSET.

In Psalmo XXIX: Domine, reduxisti [cc 1Kb] ab inferno [Col. 0717A] animam meam (Ps. XXIX, 3). Item in Psalmo XV: Non derelinques animam meam apud inferos, neque dabis sanctum tuum videre corruptionem [a 1Kb] (Psal. XV, 10). Item in Psalmo III: Ego dormivi, et somnum cepi [b 1Kb] , et resurrexi, quoniam Dominus auxiliatus est mihi [c 1Kb] (Psal. III, 6). Item cata Joannem: Nemo aufert animam meam a me, sed ego a me pono eam, potestatem habeo ponendi eam, et potestatem habeo iterum sumendi eam. Hoc enim mandatum accepi a Patre meo (Joan. X, 10, 14).



CAP. XXV.---QUOD AB INFERIS TERTIO DIE RESURGERET.

Apud Osee: Vivificabit [d 1Kb] nos post biduum, die tertio resurgemus [e 1Kb] (Ose. VI, 2). Item in Exodo: Et [Col. 0717B] dixit Dominus ad Moysen: Descende et testificare populo, et sanctifica illos hodie et cras, et lavent vestem suam [f 1Kb] , et sint parati in perendinum diem. Die enim tertio descendet Dominus in montem Sina [g 1Kb] (Exod. XIX, 10, 11). Item in Evangelio: Progenies nequam et adultera signum quaerit, et signum non dabitur illi nisi signum Jonae [h 1Kb] prophetae. Quomodo enim fuit Jonas in ventre ceti tribus diebus et tribus noctibus, ita erit Filius hominis in corde terrae [i 1Kb] tribus diebus et tribus noctibus (Matth. XVI, 4).



[1Kb] CAP. XXVI.---QUOD, CUM RESURREXISSET, ACCIPERET A PATRE OMNEM POTESTATEM, ET POTESTAS EJUS AETERNA SIT.

Apud Danielem: Videbam in visu nocte [j 1Kb] ; et [Col. 0717C] ecce in nabibus coeli quasi Filius hominis veniens venit usque ad Veterem dierum, et stetit in conspectu ejus, et qui assistebant ei [k 1Kb] obtulerunt eum; et data est ei potestas regia, et omnes reges terrae per genus [l 1Kb] , et omnis claritas serviens ei [m 1Kb] ; et potestas ejus aeterna, quae non auferetur, et regnum ejus non corrumpetur (Dan. VII, 13, 14). Item apud Esaiam: Nunc exsurgam, dicit Dominus, nunc clarificabor, nunc exaltabor; nunc videbitis, nunc intelligetis, nunc confundemini. Vana erit fortitudo spiritus vestri, ignis [n 1Kb] vos consumet (Isa. XXX, 10, 11). Item in Psalmo CIX: Dixit Dominus [o 1Kb] Domino meo: Sede ad dexteram meam quoadusque [p 1Kb] ponam inimicos tuos suppedaneum [Col. 0718A] [q 1Kb] pedum tuorum. Virgam virtutis tuae mittet [r 1Kb] Deus a Sion, et dominaberis in medio inimicorum tuorum (Ps. CIX, 1-3). Item in Apocalypsi: Et conversus respexi, ut viderem vocem quae mecum loquebatur. Et vidi septem candelabra aurea, et in medio candelabrorum similem Filio hominis vestitum podere, et erat praecinctus supra mamillas zonam auream [s 1Kb] . Caput autem ejus et capilli erant albi velut lana aut nix, et oculi ejus ut flamma ignis, et pedes ejus similes aurichalco, sicut de fornace ignis [t 1Kb] , et vox ejus ut sonus aquarum multarum; et habebat in dextera sua septem stellas, et ex ore ejus gladius utraque parte [u 1Kb] acutus exibat, et facies ejus splendebat [v 1Kb] ut sol in virtute sua. Et cum vidissem eum, cecidi ad pedes ejus tamquam mortuus, et imposuit [x 1Kb] super me dexteram suam dicens: [Col. 0718B] Noli timere, ego sum primus et novissimus, et vivus qui fueram mortuus; et ecce sum vivens in saecula saeculorum, et habeo claves mortis et inferorum (Apoc. II, 12-18). Item in Evangelio Dominus post resurrectionem [y 1Kb] discipulis dicit: Data est mihi omnis potestas in coelo et in terra. Ite ergo [z 1Kb] , et docete omnes gentes, tingentes [aa 1Kb] eos in nomine Patris et Filii et Spiritus sancti, docentes eos observare omnia quaecumque praecepi vobis [bb 1Kb] (Matth. XXVII, 18, 19).



CAP. XXVII.---QUOD PERVENIRI NON POSSIT AD DEUM PATREM NISI PER FILIUM [cc 1Kb] EJUS JESUM 296 CHRISTUM.

In Evangelio: Ego sum via et veritas et vita. Nemo venit ad Patrem nisi per me (Joan. XIV, 6). Item illic: Ego sum ostium [dd 1Kb] . Per me si quis introierit [ee 1Kb] , salvabitur [Col. 0718C] (Matth. XIII, 17). Item illic: Multi prophetae et justi cupierunt videre quae videtis, et non viderunt, et audire quae auditis, et non audierunt (Joan. III, 36). Item illic: Qui credit in Filium habet vitam aeternam. Qui dicto [ff 1Kb] non audiens est in Filium non habet vitam, sed ira Dei manebit super eum. Item Paulus apud Ephesios: Et cum venisset, annuntiavit vobis pacem his qui longe et pacem iis qui prope, quia per ipsum habemus accessum [gg 1Kb] ambo in uno Spiritu ad Patrem (Ephes. II, 17, 18). Item ad Romanos: Omnes enim peccaverunt et egent claritate Dei: justificantur autem dono ipsius et gratia per redemptionem quae est in Christo Jesu (Rom. III, 23, 24). Item in [Col. 0719A] Epistola Petri apostoli: Christus semel pro peccatis nostris [a 1Kb] mortuus est, justus pro injustis [b 1Kb] , ut nos offerret Deo (I Petr. III, 18). Item illic: In hoc enim et mortuis praedicatum est ut suscitentur (Ibid. IV, 6). Item in Epistola Joannis: Qui negat Filium, neque Patrem habet. Qui confitetur Filium [c 1Kb] , et Filium et Patrem habet (I Joan. II, 23).



[1Kb] CAP. XXVIII.---QUOD IPSE JUDEX VENTURUS SIT.

Apud Malachiam: Ecce dies Domini venit ardens velut clibanus; eruntque omnes alienigenae et omnes iniqui stipula, et succendet illos adveniens dies, dicit Dominus (Malach. IV, 1). Item in Psalmo XLIX: Deus deorum Dominus locutus est, et vocavit terram. A solis ortu usque ad occasum ex Sion species [d 1Kb] decoris ejus. [Col. 0719B] Deus manifeste veniet [e 1Kb] , Deus noster, et non silebit. Ignis ante eum ardebit, et in circuitu ejus procella nimia [f 1Kb] . Vocavit coelum sursum [g 1Kb] et terram [h 1Kb] ut separet populum suum. Colligite illi justos [i 1Kb] ejus, eos qui disponunt testamentum [j 1Kb] ejus in sacrificiis, et annuntiabunt coeli justitiam ejus, quoniam Deus judex est (Ps. XLIX, 1-6). Item apud Esaiam: Dominus Deus [k 1Kb] virtutum prodibit, et comminuet bellum. Excitabit certamen, et clamabit [l 1Kb] super inimicos suos [m 1Kb] cum fortitudine: Tacui [n 1Kb] , numquid semper tacebo (Isa. XLII, 13, 14)? Item in Psalmo LXVII: Exsurgat Deus et dissipentur [o 1Kb] inimici ejus, et fugiant a facie ejus qui oderunt eum. Sicut deficit fumus [p 1Kb] , deficiant. Sicut tabescit cera a facie ignis, sic pereant peccatores a facie Dei, et justi jucundentur [q 1Kb] et exsultent in conspectu Dei et [Col. 0719C] laetentur in jucunditate. Cantate Deo, psallite nomini ejus [r 1Kb] , iter facite ei [s 1Kb] qui ascendit in occasum; Deus nomen illi. Turbabuntur a facie ejus patris orphanorum [t 1Kb] et judicis viduarum. Deus in loco sancto suo, Deus qui inhabitare facit unanimes [u 1Kb] in domo, producens [v 1Kb] vinctos in virtute, similiter eos qui in iram provocant [x 1Kb] , [Col. 0720A] qui inhabitant in monumentis. Deus, dum prodires [y 1Kb] in conspectu populi tui, in transeundo [z 1Kb] in eremum (Ps. XLVII, 2, 8). Item in Psalmo LXXXI: Exsurge, Deus, judica terram, quoniam tu exterminabis [aa 1Kb] in omnibus gentibus (Ps. LXXXI, 8). Item in Evangelio cata Matthaeum: Quid nobis et tibi, fili David? Quid huc venisti ante tempus punire nos [bb 1Kb] (Matth. VIII, 29). Item cata Joannem: Nihil Pater judicat, sed judicium omne Filio dedit, ut omnes honorificent Filium sicut honorificant Patrem. Qui non honorificat Filium, non honorificat Patrem qui eum misit (Joan. V, 22, 23). Item in Epistola Pauli ad Corinthios secunda: Omnes nos manifestari oportet ante tribunal Christi, ut reportet unusquisque [cc 1Kb] sui corporis propria secundum quae egit, sive bona, sive mala (II Cor. V, 10).



CAP. XXIX.---QUOD IPSE SIT REX IN AETERNUM REGNATURUS.
[Col. 0720B]

Apud Zachariam: Dicite filiae Sion: Ecce rex tuus venit tibi justus et salvans, mitis, sedens super asinum indomitum [dd 1Kb] (Zach. IX, 9). Item apud Esaiam: Quis nuntiabit vobis locum [ee 1Kb] illum aeternum? Ambulans in justitia, et manus abstinens a muneribus, gravans aures ut non audiat judicium sanguinis, et comprimens oculos suos ne videat injustitiam, hic inhabitabit [ff 1Kb] in alta spelunca petrae fortis. Panis illi dabitur, et aqua ejus fidelis. Regem cum claritate videbitis (Isa. XXXIII, 14-17). Item apud Malachiam: Rex magnus sum ego, dicit Dominus, 297 et nomen meum illustre est apud gentes (Malach. I, 14). Item in Psalmo II: Ego autem constitutus [Col. 0720C] sum rex ab eo super Sion montem sanctum ejus [gg 1Kb] , annuntians imperium ipsius (Ps. II, 6, 7). Item in Psalmo XXI: Commemorabuntur [hh 1Kb] et convertentur ad Dominum omnes termini terrae, et adorabunt in conspectu tuo omnes patriae gentium; quoniam Domini est regnum, et ipse dominabitur [ii 1Kb] omnium gentium (Ps. [Col. 0721A] XXI. 28, 29). Item in Psalmo XXIII: Auferte portas [a 1Kb] , principes, vestras, et extollimini, portae aeternales, et introibit rex claritatis. Quis est iste rex claritatis [b 1Kb] ? Dominus fortis et potens, Dominus fortis in praelio. Auferte portas principes vestras, et extollimini portae aeternales, et introibit rex claritatis. Quis est iste rex claritatis? Dominus virtutum ipse est rex claritatis (Ps. XXIII, 7-10). Item in Psalmo XLIV: Eructavit cor meum sermonem bonum [c 1Kb] , dico ego [d 1Kb] opera mea regi. Lingua mea calamus scriptoris [e 1Kb] acute scribentis, decorus [f 1Kb] specie super filios hominum. Effusa est [g 1Kb] gratia in labiis tuis, propterea benedixit te Deus in saecula [h 1Kb] . Accingere ense tuo [i 1Kb] ad femur, potentissime. Decori et speciei tuae et intende et dirige [j 1Kb] et regna propter veritatem [k 1Kb] et mansuetudinem et justitiam (Ps. XLIV, 2, 5). [Col. 0721B] Item in Psalmo V: Rex meus et Deus meus, quoniam ad te orabo, Domine, mane exaudies vocem meam; mane assistam tibi [l 1Kb] , et contemplabor te (Ps. V, 3, 4). Item in Psalmo XCVI: Dominus regnavit, exultet terra, jucundentur [m 1Kb] insulae multae (Ps. XCVI, 1). Item in Psalmo XLIV: Adstitit regina ad dexteram tuam in veste inaurata [n 1Kb] , amicta est varietate. Audi, filia, et vide, et inclina aurem tuam, et obliviscere populi tui et domus patris [o 1Kb] tui, quoniam desideravit rex speciem tuam, quia ipse est Dominus Deus tuus [p 1Kb] (Ps. XLIV, 10-12). Item in Psalmo LXXIII: Deus autem rex noster ante saeculum [q 1Kb] , operatus est salutem in medio terrae (Ps. LXXIII, 12). Item in Evangelio cata Matthaeum: Et cum Jesus natus esset in Bethlehem Judae, in diebus Herodis regis, ecce magi ab Oriente venerunt Hierosolymam [r 1Kb] dicentes: [Col. 0721C] Ubi est qui natus est rex Judaeorum? Vidimus enim stellam ejus in Oriente, et venimus adorare eum (Matth. II, 1, 2). Item cata Joannem dixit Jesus: Regnum meum non est de isto saeculo. Si de isto saeculo [s 1Kb] esset regnum meum, ministri mei turbarentur [t 1Kb] ne traderer Judaeis. Nunc autem regnum meum non est hinc. Dixit Pilatus [u 1Kb] : Ergo rex es tu? Respondit Jesus: Tu dicis, quoniam rex sum. Ego in hoc natus sum [v 1Kb] et in hoc veni in saeculum, ut testimonium perhibeam veritati [Col. 0722A] [x 1Kb] . Omnis qui est de veritate audit vocem meam (Joan. XVIII, 36, 37).



CAP. XXX.---QUOD IPSE SIT JUDEX ET REX [y 1Kb] .

In Psalmo LXXI: Deus, judicium tuum regi da, et justitiam tuam filio regis, judicare populum tuum in justitia (Ps. LXXI, 1, 2). Item in Apocalypsi: Et vidi coelum apertum [z 1Kb] ; et ecce equus albus, et qui sedebat super eum vocabatur fidelis et verus [aa 1Kb] , aequum justumque judicat, et praeliatur. Oculi autem ejus erant tamquam flamma ignis, et super caput ejus diademata multa, et portabat nomen scriptum nemini alii nisi sibi [bb 1Kb] notum. Et erat coopertus vestem aspersam [cc 1Kb] sanguine, et dicitur nomen ejus Verbum Dei [dd 1Kb] ; et exercitus qui sunt in coelo sequebantur eum in equis albis, induti [Col. 0722B] byssinum album mundum [ee 1Kb] ; et de ore ejus exibat gladius utrinque [ff 1Kb] acutus, ut ex eo percuteret nationes quas ipse pasciturus [gg 1Kb] est in virga ferrea, et ipse calcabit torcular vini irae Dei omnipotentis. Habet etiam in veste et in femore suo nomen scriptum: Rex regum et Dominus dominantium [hh 1Kb] (Apoc. XIX, 11-16). Item in Evangelio: Cum venerit Filius hominis in claritate sua, et omnes Angeli cum eo, tunc sedebit in throno claritatis suae: et colligentur ante eum omnes gentes, et segregabit illos [ii 1Kb] ab invicem, quemadmodum pastor segregat oves ab haedis; et statuet oves ad dexteram suam, haedos autem ad sinistram [jj 1Kb] . Tunc dicet Rex eis qui ad dextram ejus erunt: Venite, benedicti Patris mei, percipite regnum quod vobis paratum 298 est ab origine mundi. Esurivi enim, et dedistis mihi manducare; [Col. 0722C] sitivi, et potastis me [kk 1Kb] ; hospes fui, et adduxistis me [ll 1Kb] ; nudus, et texistis me [mm 1Kb] ; infirmus [nn 1Kb] , et visitastis me; in carcere fui, et venistis ad me. Tunc respondebunt ei justi dicentes: Domine, quando te vidimus esurientem et pavimus, sitientem et potavimus? quando autem te vidimus, sitientem et potavimus? quando autem te vidimus hospitem et adduximus [oo 1Kb] ? nudum, et vestivimus? quando autem te vidimus infirmum [pp 1Kb] et in carcere, et venimus ad te? Et respondens Rex [qq 1Kb] dicet eis: Amen dico vobis, quamdiu fecistis uni horum [Col. 0723A] ex fratribus meis minimis, mihi fecistis. Tunc dicet illis qui ad sinistram ejus erunt [a 1Kb] : Discedite a me, maledicti, in ignem aeternum quem paravit Pater meus diabolo et angelis ejus. Esurivi enim, et non dedistis mihi manducare; sitivi, et non potastis me [b 1Kb] ; hospes fui, et non adduxistis me; nudus, et non vestistis me [c 1Kb] ; infirmus et in carcere, et non visitastis me. Tunc respondebunt [Col. 0724A] et ipsi dicentes: Domine, quando te vidimus esurientem, aut sitientem, aut hospitem, aut nudum, aut infirmum, aut in carcere, et non ministravimus tibi? Et respondebit illis [d 1Kb] : Amen dico vobis, quamdiu non fecistis uni ex minimis his, neque mihi fecistis. Et abibunt isti in ambustionem aeternam [e 1Kb] , justi autem in vitam aeternam (Matth. XXV, 21-46).



LIBER TERTIUS [f 3Kb] .
[Col. 0723]

[Col. 0723B] CYPRIANUS Quirino filio salutem. Pro fide ac devotione [g 1Kb] tua quam Domino Deo exhibes, fili charissime, petisti ut, ad instruendum te, excerperem de Scripturis sanctis quaedam capitula ad religiosam sectae nostrae disciplinam pertinentia, lectionis divinae succinctam diligentiam quaerens, ut animus Deo deditus non longis aut multis librorum voluminibus fatigetur, sed eruditus breviario praeceptorum coelestium habeat ad fovendam memoriam suam salubre et grande compendium. Et quia tibi plenum dilectionis obsequium debeo, feci quod petisti, ut laborarem semel, ne tu semper laborares. Quantum potuit itaque mediocritas nostra complecti, collecta sunt a me quaedam praecepta Dominica et magisteria divina; quae esse facilia [h 1Kb] et utilia legentibus possint, dum in breviarium pauca digesta et velociter perleguntur [Col. 0723C] et frequenter iterantur. Opto te, fili charissime, semper bene valere.



CAPITULA.

    I. De bono operis et misericordiae [i 1Kb] .
    II. In opere et eleemosynis, etiamsi per mediocritatem minus fiat, ipsam voluntatem [j 1Kb] satis esse.
    III. Agapem et dilectionem fraternam religiose et firmiter exercendam.
    IV. In nullo gloriandum, quando nostrum nihil sit.
    V. Humilitatem et quietem in omnibus tenendam.
    299 VI. Bonos quosque [k 1Kb] et justos plus [l 1Kb] laborare, sed tolerare debere, quia probantur.
    VII. Non constristandum [m 1Kb] Spiritum sanctum quem [Col. 0723D] accepimus.
    VIII. Iracundiam vincendam esse, ne cogat delinquere.
    [Col. 0724B] IX. Invicem se fratres sustinere debere.
    X. In Deum solum [n 1Kb] fidendum, et in ipso gloriandum.
    XI. Eum qui fidem consecutus est, exposito [o 1Kb] priore homine, coelestia tantum et spiritalia cogitare debere nec attendere ad saeculum, cui jam renuntiavit [p 1Kb] .
    XII. Non jurandum.
    XIII. Non maledicendum.
    XIV. Numquam mussitandum, sed circa omnia quae accidunt [q 1Kb] benedicendum Deum.
    XV. Ad hoc tentari homines a Deo ut probentur [r 1Kb] .
    XVI. De bono martyrii.
    XVII. Minora esse quae in saeculo patimur quam sit praemium quod promissum est.
    XVIII. Dilectioni Dei ac Christi nihil praeponendum.
    [Col. 0724C] XIX. Voluntati, non nostrae, sed Dei, obtemperandum.
    XX. Fundamentum et firmamentum spei et fidei esse timorem [s 1Kb] .
    XXI. Non temere de altero judicandum.
    XXII. Accepta injuria [t 1Kb] , remittendum et ignoscendum.
    XXIII. Vicem malis non reddendam.
    XXIV. Non posse ad Patrem [u 1Kb] perveniri nisi per Christum.
    XXV. Ad regnum Dei, nisi baptizatus et renatus quis fuerit, pervenire non posse.
    XXVI. Parum esse baptizari et Eucharistiam accipere, nisi quis factis et opere proficiat.
    XXVII. Baptizatum quoque gratiam perdere quam consecutus sit [v 1Kb] , nisi innocentiam servet.
    [Col. 0724D] XXVIII. Non posse in Ecclesia remitti ei qui in Deum deliquerit.
    [Col. 0725A] XXIX. De odio nominis ante praedictum.
    XXX. Quod quis Deo voverit, cito reddendum.
    XXXI. Eum qui non crediderit jam judicatum esse.
    XXXII. De bono virginitatis et continentiae.
    XXXIII. Nihil Patrem judicare, sed Filium, et Patrem ab eo non honorificari a quo non honorificetur Filius [a 1Kb] .
    XXXIV. Fidelem gentiliter vivere non oportere [b 1Kb] .
    XXXV. Deum ad hoc patientem esse, ut nos poeniteat [c 1Kb] peccati nostri et reformemur.
    XXXVI. Mulierem ornari saeculariter non debere [d 1Kb] .
    XXXVII. Fidelem non oportere ob alia delicta nisi ob nomen solum puniri.
    XXXVIII. Servum Dei innocentem esse debere, ne incidat in poenam saecularem.
    [Col. 0725B] XXXIX. Datum nobis esse exemplum vivendi in Christo.
    XL. Non jactanter nec tumultuose operandum.
    XLI. Inepte et scurriliter [e 1Kb] non loquendum.
    300 XLII. Fidem in totum [f 1Kb] prodesse, et tantum nos posse quantum credimus.
    XLIII. Posse eum statim consequi qui vere crediderit.
    XLIV. Fideles inter se disceptantes non debere gentilem judicem experiri.
    XLV. Spem futurorum esse, et ideo fidem [g 1Kb] circa ea quae promissa sunt patientem esse debere.
    XLVI. Mulierem in ecclesia tacere debere.
    XLVII. Delicto et merito nostro fieri ut laboremus, nec Dei opem in omnibus sentiamus.
    XLVIII. Non foenerandum.
    [Col. 0725C] XLIX. Inimicos quoque diligendos.
    L. Sacramentum fidei non esse profanandum.
    LI. Quod nemo in opere suo extolli debeat.
    LII. Credendi vel non credendi libertatem in arbitrio positam.
    LIII. Dei arcana perspici non posse, et idcirco fidem nostram simplicem esse debere.
    LIV. Neminem sine sorde et sine peccato esse.
    LV. Non hominibus, sed Deo, placendum.
    LVI. Deum nihil latere ex his quae geruntur.
    LVII. Fidelem emendari et reservari.
    LVIII. Neminem contristari morte debere, cum sit in vivendo labor et periculum, in moriendo [h 1Kb] pax et resurgendi securitas [i 1Kb] .
    LIX. De idolis quae gentiles deos putant.
    [Col. 0725D] LX. Ciborum nimiam concupiscentiam non appetendam.
    LXI. Possidendi concupiscentiam et pecuniam non [j 1Kb] appetendam.
    [Col. 0726A] LXII. Matrimonium cum gentilibus non jungendum.
    LXIII. Grave [k 1Kb] delictum esse fornicationis.
    LXIV. Quae sint carnalia quae mortem pariant, et quae spiritalia quae ad vitam ducant [l 1Kb] .
    LXV. Omnia delicta in Baptismo deponi.
    LXVI. Disciplinam Dei in ecclesiasticis praeceptis observandam.
    LXVII. Praedictum quod disciplinam sanam aspernaturi essent.
    LXVIII. Recedendum ab eo qui inordinate [m 1Kb] et contra disciplinam vivat.
    LXIX. Non in sapientia mundi nec in eloquentia esse regnum Dei, sed in fide crucis et virtute conversationis.
    LXX. Parentibus obsequendum.
    [Col. 0726B] LXXI. Patres quoque asperos circa filios esse non oportet [n 1Kb] .
    LXXII. Servos, cum crediderint, plus dominis carnalibus servire debere.
    LXXIII. Item dominos mitiores esse debere.
    LXXIV. Viduas probatas quasque honorandas.
    LXXV. Suorum, et maxime fidelium, curam plus unumquemque habere debere.
    LXXVI. Majorem natu non temere accusandum.
    LXXVII. Peccantem publice objurgandum.
    LXXVIII. Cum haereticis non loquendum.
    LXXIX. Innocentiam [o 1Kb] fidenter petere et impetrare.
    LXXX. Nihil licere diabolo in hominem, nisi Deus permiserit.
    301 LXXXI. Mercedem [p 1Kb] mercenario cito reddendam.
    [Col. 0726C] LXXXII. Non augurandum.
    LXXXIII. Cirrum [q 1Kb] in capite non habendum.
    LXXXIV. Non vellendum [r 1Kb] .
    LXXXV. Surgendum cum episcopus aut presbyter veniat.
    LXXXVI. Schisma non faciendum, etiamsi in una fide et in eadem traditione permaneat qui recedit.
    LXXXVII. Fideles simplices cum prudentia esse debere.
    LXXXVIII. Fratrem non circumveniendum.
    LXXXIX. Subito venire finem mundi.
    XC. Uxorem a viro non recedere, aut si recesserit, innuptam manere [s 1Kb] .
    XCI. Tantum unumquemque tentari quantum potest sustinere.
    [Col. 0726D] XCII. Non quicquid licet esse faciendum.
    XCIII. Praedictum quod haereses futurae essent.
    XCIV. Cum timore et honore Eucharistiam accipiendam.
    [Col. 0727A] XCV. Bonis convivendum [a 1Kb] , malos autem vitandos.
    XCVI. Factis, non verbis, operandum [b 1Kb] .
    XCVII. Ad fidem et ad consecutionem properandum esse [c 1Kb] .
    XCVIII. Catecuminum peccare jam [d 1Kb] non debere.
    XCIX. Judicium secundum tempora futurum, aequitatis ante Legem, vel Legis post Moysen.
    C. Gratiam Dei gratuitam esse debere.
    CI. Spiritum sanctum in igne frequenter [e 1Kb] apparuisse.
    CII. Correptionem bonos quosque [f 1Kb] libenter audire debere.
    CIII. A multiloquentia temperandum.
    CIV. Non mentiendum.
    CV. Frequenter emendandos qui delinquunt in domestico [Col. 0727B] ministerio.
    CVI. Injuria accepta patientiam [g 1Kb] tenendam, et ultionem Deo relinquendam.
    CVII. Non detrahendum.
    CVIII. Non esse proximo insidiandum.
    CIX. Infirmos visitandos.
    CX. Susurrones [h 1Kb] maledictos esse.
    CXI. Sacrificia malorum acceptabilia non esse.
    CXII. Gravius judicari de his qui in saeculo plus habuerint potestatis.
    CXIII. Viduas [i 1Kb] et pupillos protegi oportere.
    CXIV. Dum in carne est quis, Exomologesin facere debere.
    CXV. Adulationem perniciosam esse.
    CXVI. Plus ab eo diligi Deum cui in Baptismo plura [Col. 0727C] peccata dimittuntur.
    CXVII. Fortem congressionem esse adversus diabolum, et ideo fortiter nos stare debere, ut possimus vincere.
    CXVIII. De antichristo, quod in homine [j 1Kb] veniat.
    CXIX. Grave fuisse jugum legis quod a nobis abjectum est [k 1Kb] , et leve esse jugum Domini quod a nobis susceptum est.
    CXX. Orationibus insistendum.





[1Kb] 302 CAP. I.---DE BONO OPERIS ET MISERICORDIAE [l 1Kb] .
[Col. 0728A]

Apud Esaiam: Exclama [m 1Kb] , inquit, in fortitudine, et noli parcere; sicut tuba exalta vocem tuam, annuntia plebi meae [n 1Kb] peccata ipsorum et domui Jacob facinora eorum. Me de die in diem quaerunt, et cognoscere vias meas concupiscunt, quasi plebs quae justitiam fecerit et judicium Dei [o 1Kb] non deseruerit [p 1Kb] . Postulant [q 1Kb] me nunc judicium justum, et appropinquare Deo concupiscunt dicentes: Quid [r 1Kb] ? quia jejunavimus et non vidisti, humiliavimus animas nostras et non cognovisti [s 1Kb] . In diebus enim jejunii [t 1Kb] inveniuntur voluntates [u 1Kb] vestrae. Aut enim subjectos vobis subpungitis, aut ad judicia et lites jejunatis, aut proximos caeditis pugnis. Ut quid mihi jejunatis, ut hodie audiatur vox vestra in clamore? Non hoc jejunium [v 1Kb] ego elegi, nisi [x 1Kb] humiliet homo animam [Col. 0728B] suam. Et si contorseris quasi circulum collum tuum, et saccum et cinerem substraveris, nec sic [y 1Kb] vocabitur jejunium acceptum. Non tale jejunium elegi, dicit Dominus; sed solve omnem nodum injustitiae, resolve suffocationes impotentium commerciorum. Dimitte quassatos in requiem, et omnem consignationem injustam [z 1Kb] dissipa. Frange esurienti panem tuum, et egenos sine tecto induc in domum tuam. Si videris nudum, vesti [aa 1Kb] ; et domesticos seminis tui non despicies. Tunc erumpet temporaneum lumen tuum, et vestimenta tua cito orientur. Et praeibit ante te justitia, et claritas Dei circumdabit te. Tunc exclamabis, et Deus exaudiet te. Dum adhuc loqueris dicet: Ecce adsum [bb 1Kb] (Isa. LVIII, 1-9). De hoc ipso apud Job: Conservavi egenum de manu potentis, et pupillo cui non erat adjutor auxiliatus sum. [Col. 0728C] Os viduae benedixit me, cum essem oculus caecorum, pes quoque claudorum ego essem, et invalidorum pater (Job XXIX, 12, 13, 15, 16). De hoc ipso apud Tobiam: Et dixi Tobiae [cc 1Kb] filio meo: Vade, et adduc quemcumque pauperem inveneris ex fratribus nostris, qui tamen in mente habeat Deum ex toto [dd 1Kb] corde suo. Hunc adduc [ee 1Kb] , et manducabit pariter meum [ff 1Kb] prandium hoc: Ecce sustineo te, fili, donec venias (Tob. II, 2). Item illic: Omnibus diebus vitae tuae, fili, Deum in mente habe, et noli [Col. 0729A] praeterire praecepta ejus. Justitiam fac omnibus diebus vitae tuae, et noli ambulare viam [a 1Kb] iniquitatis: quoniam agente te ex veritate, erit respectus operum tuorum. Ex substantia tua fac eleemosynam, et noli avertere faciem ab ullo paupere. Ita fiet ut nec a te avertatur facies Dei. Quomodo habueris, fili, sic fac. Si tibi fuerit copiosa substantia, plus ex illa fac eleemosynam. Si exiguum habueris [b 1Kb] , ex hoc ipso exiguo communica. Et ne timueris cum facis eleemosynam, praemium bonum reponis tibi in diem necessitatis: quoniam eleemosyna a morte liberat et non patitur ire in tenebras. Munus bonum est eleemosyna [c 1Kb] omnibus qui faciunt eam coram summo Deo (Tob., IV, 5-11). De hoc ipso apud Salomonem in Proverbiis: Qui pauperi [d 1Kb] miseretur, Deo foenerat (Prov. XIX, 17). Item illic: Qui dat pauperibus, [Col. 0729B] numquam indigebit. Qui autem avertit oculum suum [e 1Kb] , in multa penuria [f 1Kb] erit (Prov. XXVIII, 27). Item illic: Eleemosynis [g 1Kb] et fide peccata purgantur [h 1Kb] (Prov. XVI, 6). Item illic: Si esurierit inimicus tuus, ciba [i 1Kb] eum; et si sitierit, potabis [j 1Kb] eum. Hoc enim faciens carbones vivos [k 1Kb] superfundes in caput [l 1Kb] ejus (Ibid. XXV, 21, 22). Item illic: Sicut aqua extinguit ignem, sic eleemosyna extinguit peccatum (Eccli. III, 33). Apud eumdem in Proverbiis: Ne dixeris: Abi et revertere [m 1Kb] , cras ego dabo, cum possis continuo bene facere. Non enim scis quid contingat sequenti die (Prov. III, 28). Item illic: Qui obturat aures suas [n 1Kb] ne audiat [o 1Kb] imbecillum, et ipse invocabit Deum, et non erit qui exaudiat eum (Ib. XXI, 13). Item illic: Qui conversatur sine vituperatione in justitia [p 1Kb] , beatos filios relinquit [q 1Kb] (Ib. XX, 7). Apud eumdem [Col. 0729C] in Ecclesiastico: Fili, si habes, bene fac tecum, et Deo dignas oblationes offer [r 1Kb] , memorare quoniam mors non tardat (Eccli. XIV, 11, 12). Item illic: Conclude eleemosynam in corde pauperis, et 303 haec pro te orabit [s 1Kb] ab omni malo (Ib. XXVII, 12). De hoc ipso in Psalmo [Col. 0730A] XXXVI, misericordiam [t 1Kb] et posteris prodesse: Junior fui, etenim senui [u 1Kb] , et non vidi justum derelictum nec semen ejus quaerens panem. Tota die miseretur et foenerat [v 1Kb] , et semen ejus in benedictione est [x 1Kb] (Ps. XXXVI, 25, 26). De hoc ipso in Psalmo XL: Beatus [y 1Kb] qui intelligit super egenum et pauperem, in die malo liberabit illum Deus (Ps. XL, 2): Item in Psalmo CXI: Distribuit [z 1Kb] , dedit pauperibus, justitia ejus manebit in saeculum saeculi (Ib. CXI, 9). De hoc ipso apud Osce: Misericordiam volo magis [aa 1Kb] quam sacrificium, et agnitionem Dei plusquam [bb 1Kb] holocaustomata (Ose. VI, 6). De hoc ipso in Evangelio cata Matthaeum: Beati qui esuriunt et sitiunt justitiam [cc 1Kb] , quia ipsi saturabuntur (Matth. V, 6). Item illic: [dd 1Kb] Beati misericordes, quoniam ipsi misericordiam consequentur (Ibid. 7). Item illic: Thesaurizate [Col. 0730B] vobis thesauros in coelo, ubi neque tinea neque comestura [ee 1Kb] exterminat, et ubi fures non effodiunt et furantur [ff 1Kb] (Ibid. VI, 20, 21). Ubi enim fuerit thesaurus tuus, illic erit et cor tuum. Item illic: Simile est regnum coelorum homini negotianti quaerenti bonas margaritas; ubi autem invenit pretiosam margaritam [gg 1Kb] , abiit et vendidit omnia quae habuit, et emit illam [hh 1Kb] (Matth. XIII, 45, 46). Etiam modicum opus prodesse. Item illic: Et qui potaverit [ii 1Kb] unum ex minimis istis calicem aquae frigidae in nomine discipuli, amen dico vobis, non peribit [jj 1Kb] merces ejus (Matth. X, 42). Nemini negandam eleemosynam. Item illic: Omni poscenti te [kk 1Kb] da, et ab eo qui voluerit mutuari ne aversatus fueris [ll 1Kb] (Luc. V, 42). Item illic: Si vis ad vitam [mm 1Kb] venire, serva mandata. Dicit ille: Quae? Dicit illi Jesus: Non occides, non moechaberis, [Col. 0730C] non falsum testimonium [nn 1Kb] dices, honora patrem et matrem, et diliges proximum tibi tamquam te [oo 1Kb] . Dicit illi juvenis: Omnia ista observavi. Quid adhuc mihi deest? Dicit illi Jesus: Si vis perfectus esse, vade et vende [pp 1Kb] omnia tua, et da pauperibus [qq 1Kb] , et habebis thesaurum [Col. 0731A] in coelo, et veni, sequere me (Matth. XXIX, 17-20. Item illic: Cum venerit Filius hominis in majestate sua [a 1Kb] et omnes Angeli cum eo, tunc sedebit in throno claritatis suae [b 1Kb] , et colligentur [c 1Kb] ante eum omnes [d 1Kb] gentes. Et segregabit [e 1Kb] illos ab invicem, quemadmodum pastor segregat oves ab haedis. Et statuet oves ad dexteram [f 1Kb] , haedos autem ad sinistram [g 1Kb] . Tunc dicet Rex eis qui ad dexteram suam sunt: Venite, benedicti Patris mei, percipite [h 1Kb] regnum quod vobis paratum est ab origine mundi. Esurivi enim, et dedistis mihi manducare; sitivi, et potastis me [i 1Kb] ; hospes fui, et adduxistis [j 1Kb] me; nudus et texistis me [k 1Kb] ; infirmatus sum [l 1Kb] , et visitastis me; in carcere fui, et venistis [m 1Kb] ad me. Tunc respondebunt ei justi dicentes: Domine, quando te vidimus hospitem et adduximus [n 1Kb] , nudum et vestivimus? Quando autem te vidimus [Col. 0731B] infirmum [o 1Kb] et in carcere et venimus ad te? Et respondens Rex dicet eis: Amen dico vobis, quamdiu fecistis uni horum ex fratribus meis minimis, et mihi fecistis. Tunc dicet illis qui a sinistris ejus [p 1Kb] sunt: Discedite a me, maledicti, in ignem aeternum [q 1Kb] quem praeparavit [r 1Kb] Pater meus diabolo et angelis ejus. Esurivi enim, et non dedistis mihi manducare; sitivi, et non potastis me; hospes fui, et non adduxistis me; nudus fui, et non vestistis me; infirmus et in carcere, et non visitastis [s 1Kb] me. Tunc respondebunt et ipsi dicentes: Domine, quando te vidimus esurientem aut sitientem aut hospitem aut nudum aut infirmum aut in carcere, et non ministravimus [t 1Kb] tibi? Et respondebit illis [u 1Kb] : Amen dico vobis, quamdiu non fecistis uni ex minimis his, neque mihi fecistis. Et abibunt isti in ambustionem aeternam, justi autem in vitam aeternam [Col. 0731C] (Matth. XXV, 31-46). De hoc ipso in Evangelio cata Lucam: Res vestras [x 1Kb] vendite, et date eleemosynam (Luc. XI, XII, 33). Item illic: Qui fecit quod est intus, fecit et quod foris est. Verumtamen [y 1Kb] date eleemosynam, et ecce vobis omnia sunt munda. Item illic: Ecce dimidium ex substantia mea do egenis; et si cui [Col. 0732A] quid fraudavi [z 1Kb] , quadruplum reddo [aa 1Kb] . Dixit 304 autem Jesus, quia salus hodie domui huic facta est, quoniam et ipse filius est Abrahae (Luc. XXI, 40, 41). De hoc ipso [bb 1Kb] ad Corinthios II: Vestra abundantia illorum inopiam suppleat, ut et illorum abundantia vestrae inopiae sit supplementum, ut sit aequalitas, sicut scriptum est: Qui multum habuit non abundavit, et qui modicum non indiguit [cc 1Kb] (II Cor. VIII, 14, 15). Item illic: Qui parce seminat, parce et metet, et qui seminat in benedictione [dd 1Kb] , de benedictione et metet [ee 1Kb] . Unusquisque autem sicut corde proposuit, non quasi ex tristitia vel ex necessitate. Hilarem enim datorem diligit Deus. Item illic, Sicut scriptum est: Distribuit, dedit pauperibus, justitia ejus manet in aeternum. Item illic: Qui autem administrat [ff 1Kb] semen seminanti, et panem ad edendum [Col. 0732B] praestabit, et multiplicabit semen vestrum [gg 1Kb] , et augebit incrementa frugum justitiae vestrae, ut in omnibus locupletemini. Item illic: Administratio hujus officii non tantum supplevit ea quae sanctis desunt, sed abundavit [hh 1Kb] per multam [ii 1Kb] gratiarum actionem in Deum (II Cor. IX, 6, 7, 9-12). De hoc ipso in Epistola Joannis: Qui habuerit substantiam mundi [jj 1Kb] , et viderit fratrem suum desiderantem [kk 1Kb] , et clauserit viscera sua [ll 1Kb] ab eo, quomodo charitas Dei [mm 1Kb] manet in illo [nn 1Kb] (I Joan. III, 17)? De hoc ipso in Evangelio cata Lucam: Cum facis prandium aut coenam, noli vocare amicos tuos, neque fratres [oo 1Kb] , neque vicinos, neque divites, ne forte et illi reinvitent te, et fiat tibi retributio. Sed, cum facis epulum, voca [pp 1Kb] pauperes, debiles, caecos et claudos, et beatus [qq 1Kb] eris, quoniam non habent retribuere tibi; retribuetur [rr 1Kb] autem tibi in resurrectione [Col. 0732C] justorum (Luc. XIV, 12-14).



CAP. II---IN OPERE ET ELEEOMOSYNIS, ETIAMSI PER MEDIOCRITATEM MINUS FIAT, IPSAM VOLUNTATEM SATIS ESSE.

In Epistola Pauli ad Corinthios II: Si voluntas prompta est, secundum quodcumque [ss 1Kb] habuerit, acceptabile [tt 1Kb] [v 1Kb] [Col. 0733A] est, non secundum quod [a 1Kb] non habuerit; neque sit aliis [b 1Kb] refrigerium, vobis autem pressura (II Cor. VIII, 12, 13).



CAP. III---AGAPEN [c 1Kb] ET DILECTIONEM FRATERNAM RELIGIOSE ET FIRMITER EXERCENDAM.

Apud Malachiam: Nonne Deus unus condidit nos? Nonne pater unus est omnium nostrum [d 1Kb] ? Quid utique dereliquistis [e 1Kb] unusquisque fratrem suum (Malach. II, 10)? De hoc ipso cata Joannem: Pacem [f 1Kb] vobis remitto, pacem meam do vobis (Joan. XIV, 27). Item illic: Hoc est mandatum meum, ut diligatis invicem, quemadmodum dilexi vos. Majorem hac charitatem nemo habet, quam ut animam suam quis ponat pro amicis suis (Ib. XV, 15). Item illic: Beati [g 1Kb] pacifici, quoniam ipsi filii Dei vocabuntur (Matth. V, 9). Item illic: Amen [Col. 0733B] dico vobis, quoniam, si [h 1Kb] duobus ex vobis convenerit in terra [i 1Kb] , de omni re quamcumque petieritis, continget vobis a Patre meo qui in coelis est. Ubicumque enim fuerint duo aut tres collecti in nomine meo, ego cum eis sum (Matth. XVIII, 19). De hoc ipso ad Corinthios I: Et ego quidem, fratres, non potui vobis loqui quasi spiritalibus, sed quasi carnalibus; quasi infantibus [j 1Kb] in Christo, lac vobis potum dedi [k 1Kb] , non escam [l 1Kb] . Dum enim [m 1Kb] adhuc pusilli eratis, non poteratis, sed neque nunc potestis, adhuc enim estis carnales. Ubi enim in vobis aemulatio [n 1Kb] et contentio et dissensiones, nonne carnales estis, et secundum hominem ambulatis (I Cor. III, 1-3)? Item illic: Etsi habuero omnem fidem, ita ut montes transferam, charitatem autem non habeam, nihil sum [o 1Kb] . Etsi in cibos [p 1Kb] distribuero omnia mea, et si tradidero corpus [Col. 0733C] meum ut ardeam [q 1Kb] , charitatem [r 1Kb] autem non habeam, nihil proficio [s 1Kb] . Charitas magnanima est, charitas [t 1Kb] benigna est, charitas non aemulatur, charitas non agit perperam, non inflatur, non irritatur, non cogitat malum, non gaudet super injustitiam, collaetatur autem in veritate. Omnia diligit, omnia credit, omnia sperat, omnia sustinet [u 1Kb] . Charitas numquam excidet (I Cor. XIII, 2-8). De hoc ipso ad Galatas: Diliges proximum tibi [v 1Kb] tamquam te. Si autem mordetis [x 1Kb] et incusatis invicem, videte ne consumamini ab invicem (Gal. V, 14-16). De hoc [Col. 0734A] ipso in Epistola Joannis: In hoc 305 apparent filii [y 1Kb] Dei et filii diaboli. Omnis qui non est justus, non est de Deo, et qui non diligit fratrem suum. Qui enim fratrem suum odit, homicida est. Et scitis quia omnis homicida non habet in se vitam aeternam in se manentem (I Joan. IV, 16). Item illic [z 1Kb] : Si quis dixerit quoniam diligit Deum, et fratrem suum odit, mendax est. Qui enim non diligit fratrem suum quem videt [aa 1Kb] , Deum quem non videt quomodo potest diligere? De hoc ipso in Actibus Apostolorum: Turba autem eorum qui crediderant anima ac mente una agebant, nec fuit inter illos discrimen ullum, nec quicquam suum judicabant ex bonis [bb 1Kb] quae eis erant, sed fuerunt illis omnia communia (Act. IV, 32). De hoc ipso in Evangelio [cc 1Kb] cata Matthaeum: Si obtuleris munus tuum ad altare, et illic recordatus fueris quia fratrer tuus [Col. 0734B] habet aliquid adversum te, relinque illic munus tuum ante altare, et vade prius reconciliari fratri tuo, et tunc veni et offer [dd 1Kb] munus tuum ad altare (Matth. V, 23). Item in Epistola Joannis: Deus charitas est, et qui manet in charitate [ee 1Kb] , in Deo manet, et Deus [ff 1Kb] in eo (I Joan. IV, 16). Item illic: Qui dicit se in luce esse et fratrem suum odit, mendax est [gg 1Kb] , et in tenebris ambulat usque adhuc (I Joan. II, 9).



CAP. IV.---IN NULLO GLORIANDUM, QUANDO NOSTRUM NIHIL SIT.

In Evangelio cata Joannem: Nemo potest quicquam accipere, nisi datum fuerit illi de coelo (Joan. III, 27). Item in Epistola Pauli ad Corinthios prima: Quid enim habes quod non acceperis? Si autem accepisti, [Col. 0734C] quid gloriaris, quasi non acceperis [hh 1Kb] (I Cor. IV, 7)? Item in Basilion primo: Nolite gloriari, neque loquamini [ii 1Kb] elata [jj 1Kb] , et non procedat magniloquentia [kk 1Kb] ex ore vestro, quia Deus scientiarum [ll 1Kb] Dominus (I Reg. II, 3). Item illic: Invalidus factus est arcus potentium, et infirmi accincti sunt virtute [mm 1Kb] . De hoc ipso in Machabaeis: Justum est subditum Deo esse et mortalem non paria Deo sentire (II Mach. IX, 12). Item illic: Et verba viri peccatoris ne timueritis [nn 1Kb] , quia gloria ejus in stercora [oo 1Kb] erit et in vermes. Hodie [Col. 0735A] extolletur [a 1Kb] , et cras non invenietur: quoniam conversus est in terram suam, et cogitatio ejus [b 1Kb] periit (I Mach. II, 62).



CAP. V.---HUMILITATEM ET QUIETEM IN OMNIBUS TENENDAM.

Apud Esaiam sic dicit Dominus Deus: Coelum mihi thronus [c 1Kb] , et terra scabellum pedum meorum. Quam mihi sedem [d 1Kb] aedificabitis, aut quis locus ad requiem mihi? Omnia enim ista fecit manus mea, et sunt mea omnia ista. Et super quem aspiciam [e 1Kb] alium, nisi super humilem et quietum et trementem [f 1Kb] sermones meos (Isa. LXVI, 1, 2)? De hoc ipso in Evangelio cata Matthaeum: Beati mites [g 1Kb] , quoniam ipsi haereditabunt terram (Matth. V, 5). De hoc ipso cata Lucam: Qui [Col. 0735B] minimus erit [h 1Kb] in omnibus vobis, hic erit magnus (Luc. IX, 48). Item illic: Qui se extollit humiliabitur, et qui se humiliaverit exaltabitur (Ibid. XIV, 11). De hoc ipso ad Romanos: Noli altum sapere [i 1Kb] , sed time. Si enim Deus naturalibus ramis non pepercit, ne forte nec tibi parcat (Rom. XI, 20). De hoc ipso in Psalmo XXXIII: Et humiles spiritu salvabit. Item ad Romanos: Reddite omnibus quae debentur [j 1Kb] , cui tributum tributum, cui vectigal vectigal, cui timorem timorem, cui honorem honorem. Nemini quicquam debeatis, nisi ut invicem diligatis (Rom. XIII, 7). Item in Evangelio cata Matthaeum: Diligunt primum recumbendi locum in caenis [k 1Kb] , et primam sessionem in synagogis, et salutationes in foro et vocari ab hominibus rabbi. Vos autem ne vocaveritis [l 1Kb] rabbi. Unus est enim vobis magister [Col. 0735C] (Matth. XXIII, 6-8). Item in Evangelio cata Joannem: Non est servus major domino suo, neque apostolus major eo qui se misit. Haec scientes beati eritis [m 1Kb] , si ea feceritis (Joan. XIII, 16). Item in Psalmo LXXXI: Humilem et pauperem justificate.



CAP. VI.---BONOS QUOSQUE [n 1Kb] ET JUSTOS PLUS LABORARE, SED TOLERARE DEBERE, QUIA PROBANTUR.

Apud Salomonem: Vasa figuli probat fornax, et homines justos tentatio 306 tribulationis (Eccli. XXVII, 6). Item in Psalmo L: Sacrificium Deo spiritus contribulatus, cor contritum et humiliatum Deus non despiciet [o 1Kb] . Item in Psalmo XXXIII: Proximus est [Col. 0736A] Dominus contritis [p 1Kb] corde, et humiles spiritu salvabit. Item illic: Multae pressurae [q 1Kb] justorum, sed [r 1Kb] ex omnibus illis liberabit eos Dominus. De hoc ipso apud Job: Nudus exivi de utero matris meae, nudus etiam ibo [s 1Kb] sub terram. Dominus dedit, Dominus abstulit. Sicut Domino placuit [t 1Kb] ita factum est. Sit nomen Domini benedictum [u 1Kb] . In his omnibus quae contigerunt ei [v 1Kb] , nihil peccavit Job labiis suis in conspectu Domini (Job I, 21). De hoc ipso in Evangelio cata Matthaeum: Beati plangentes [x 1Kb] , quoniam ipsi consolabuntur (Matth. V, 4). Item cata Joannem: Haec locutus sum vobis, ut in me pacem habeatis, in saeculo autem pressuram [y 1Kb] habebitis; sed fidite [z 1Kb] , quoniam ego vici mundum [aa 1Kb] (Joan. XVI, 33). De hoc ipso ad Corinthios secunda: Datus est mihi stimulus carnis meae angelus Satanae, qui me [Col. 0736B] colaphizet, ut non extollar. Propter quod ter Dominum rogavi ut discederet a me, et dixit mihi: Sufficit tibi gratia mea. Nam virtus in infirmitate perficitur (II Cor. XII, 7-9). De hoc ipso ad Romanos: Gloriamur in spe claritatis Dei, non solum autem, sed et gloriamur in pressuris, scientes quoniam pressura tolerantiam operatur, tolerantia autem probationem, probatio autem spem. Spes autem non confundit, quia dilectio Dei infusa [bb 1Kb] est in cordibus nostris per Spiritum sanctum qui datus est nobis (Rom. V, 2-5). De hoc ipso cata Matthaeum: Quam lata et spatiosa via est quae ducit ad interitum, et multi sunt [cc 1Kb] qui intrant per eam! Quam arcta et angusta via est quae ducit ad vitam, et pauci sunt qui eam inveniunt (Matth. VII, 13)! De hoc ipso in Tobia: Ubi sunt justitiae tuae? Ecce quae pateris [Col. 0736C] (Tob. II, 24). Item in Sapientia Salomonis: In locis [dd 1Kb] impiorum gemunt justi. In illorum autem perditionem abundabunt [ee 1Kb] justi (Prov. XXVIII, 28).



CAP. VII.---NON CONTRISTANDUM SPIRITUM [ff 1Kb] SANCTUM, QUEM ACCEPIMUS.

Paulus [gg 1Kb] apostolus ad Ephesios: Nolite contristare Spiritum sanctum Dei, in quo signati estis in die [hh 1Kb] redemptionis. Omnis amaritudo et ira et indignatio et clamor et blasphemia [ii 1Kb] auferantur a vobis (Ephes. IV, 30).



[1Kb] CAP. VIII.---IRACUNDIAM VINCENDAM ESSE, NE COGAT DELINQUERE.
[Col. 0737A]

Apud Salomonem, in Proverbiis: Melior est vir patiens forti. Qui enim iracundiam continet [a 1Kb] , melior est quam qui urbem capit (Prov. XVI, 32). Item [b 1Kb] illic: Imprudens eadem die enuntiat iram suam, abscondit autem inhonorationem suam astutus (Ibid. XII, 16). De hoc ipso [c 1Kb] ad Ephesios: Irascimini, et nolite peccare [d 1Kb] . Sol non occidat super iracundiam vestram. (Ephes IV, 26). Item in Evangelio cata Matthaeum: Audistis quia dictum est [e 1Kb] antiquis, Non occides; qui autem ceciderit, reus erit judicio. Ego autem dico vobis quia omnis qui irascitur fratri suo sine causa, reus erit judicio (Matth. V, 21).



CAP. IX.---INVICEM SE FRATRES SUSTINERE DEBERE.
[Col. 0737B]

Ad [f 1Kb] Galatas: In contemplatione [g 1Kb] habentes unusquisque, ne et vos tentemini. Alterutrum [h 1Kb] onera sustinete, et sic adimplebitis legem Christi (Gal. VI, 1).



CAP. X.---IN DEUM SOLUM [i 1Kb] FIDENDUM ET IN IPSO GLORIANDUM ESSE.

Apud Hieremiam: Non glorietur sapiens in sapientia sua, neque glorietur fortis in fortitudine sua, neque glorietur dives in divitiis suis, sed in hoc glorietur qui gloriatur [j 1Kb] , intelligere et nosse [k 1Kb] quoniam ego sum Dominus, qui facio misericordiam et judicium et justitiam super terram, quoniam in his est voluntas mea, dicit Dominus (Hier. IX, 22). De hoc ipso in Psalmo LIV: In Domino speravi, non timebo quid faciat mihi homo. Item illic: Non nisi soli Deo subjecta [Col. 0737C] est [l 1Kb] anima mea. Item in Psalmo CXVII: Non metuam quid faciat mihi homo, Dominus mihi auxiliator [m 1Kb] est. Item illic 307: Bonum est confidere in Domino [n 1Kb] quam fidere in [o 1Kb] homine. Bonum est sperare in Dominum quam sperare in principibus [p 1Kb] . De hoc ipso apud Danielem: Responderunt autem Sidrac, Misac et Abdenago, et dixerunt regi Nabuchodonosor: [Col. 0738A] Rex, non opus est nobis de hoc verbo respondere [q 1Kb] tibi. Est enim Deus, cui nos servimus, potens eripere nos de camino ignis ardentis; et de manibus tuis, rex, liberabit nos. Et si non, notum sit [r 1Kb] tibi quia diis tuis non servimus, et imaginem auream quam statuisti non adoramus [s 1Kb] (Dan. III, 16-18). Item apud Hieremiam: Maledictus homo qui spem habet in homine; et benedictus homo qui fidit in Domino, et erit in Deo spes ejus (Hier. XVII, 5). De hoc ipso in Deuteronomio: Dominum Deum tuum adorabis, et illi soli servies (Deut. VI, 13). De hoc ipso ad Romanos: Et coluerunt et servierunt creaturae, relicto Creatore [t 1Kb] . Propter quod et tradidit illos Deus in passiones ignominiae (Rom. I, 25). De hoc ipso apud Joannem: Major est qui in vobis est quam qui in hoc [Col. 0738B] mundo (I Joan. IV, 4).



[1Kb] CAP. XI.---EUM QUI FIDEM CONSECUTUS EST, EXPOSITO PRIORE [u 1Kb] HOMINE, COELESTIA TANTUM ET SPIRITALIA COGITARE DEBERE, NEC ATTENDERE AD SAECULUM, CUI JAM RENUNTIAVIT.

Apud Esaiam: Quaerite Dominum; et cum inveneritis, invocate eum. Cum autem appropinquaverit vobis, relinquat impius vias suas, et vir facinorosus [v 1Kb] cogitationes suas, et convertatur ad Dominum, et misericordiam consequetur, quia in multum [x 1Kb] remittet peccata vestra (Isa. LV, 6). De hoc ipso apud Salomonem: Vidi universa opera quae facta sunt sub sole, et ecce omnia vanitas (Eccle. I, 14). De hoc ipso in Exodo: Sic autem comedetis eum. Lumbi vestri praecincti, et [Col. 0738C] calciamenta [y 1Kb] vestra in pedibus vestris, et bacula vestra in manibus vestris, et edetis eum festinanter. Pascha est enim Domini [z 1Kb] (Exod. XII, 11). De hoc ipso in Evangelio cata Matthaeum: Nolite cogitare dicentes: Quid edemus, aut quid bibemus [aa 1Kb] , aut quid vestiemur? Haec enim nationes inquirunt [bb 1Kb] . Scit autem [cc 1Kb] Pater vester quia horum omnium indigetis. Quaerite primum regnum Dei et justitiam ejus, et omnia ista apponentur [Col. 0739A] vobis. Item illic: Nolite cogitare in crastinum. Crastinus [a 1Kb] enim dies ipse cogitabit [b 1Kb] sibi. Sufficit diei malitia sua (Matth. VI, 31-34). Item illic: Nemo retro attendens et superponens manum suam super aratrum aptus est regno Dei (Luc. IX, 62). Item illic: Aspicite volatilia coeli, quoniam non seminant, neque metunt, neque colligunt in horrea, et Pater vester coelestis pascit illa [c 1Kb] . Nonne vos pluris estis illis (Matth. VI, 26)? De hoc ipso cata Lucam: Sint lumbi [d 1Kb] vestri accincti, et lucernae ardentes [e 1Kb] , et vos similes hominibus exspectantibus dominum suum quando veniat [f 1Kb] a nuptiis, ut cum venerit et pulsaverit aperiant illi. Beati servi illi quos adveniens dominus invenerit vigilantes (Luc. XII, 35-37). De hoc ipso apud Matthaeum: Vulpes [g 1Kb] foveas habent, et volucres coeli diversoria [h 1Kb] , Filius autem hominis [Col. 0739B] non habet ubi [i 1Kb] caput suum inclinet (Matth. VIII, 20). Item illic: Qui non renuntiat omnibus quae sunt ejus, non potest meus discipulus esse (Luc. XIV, 33). De hoc ipso ad Corinthios prima: Non estis vestri. Empti [j 1Kb] enim estis pretio magno. Clarificate et portate Deum in corpore vestro (I Cor. VI, 19). Item illic: Tempus collectum [k 1Kb] . Superest ergo ut et qui habent uxores, quasi non habentes sint, et qui plangunt [l 1Kb] , quasi non plangentes, et qui gaudent, quasi non gaudentes, et qui emunt, quasi non ementes, et qui possident, quasi non possidentes, et qui hoc mundo utuntur [m 1Kb] , quasi non utantur [n 1Kb] . Praeterit enim figura hujus mundi (Ibid. VII, 29-31). Item illic: Primus homo de terrae limo [o 1Kb] , secundus homo de coelo [p 1Kb] . Qualis ille e limo, tales et qui de limo; et qualis coelestis, tales et coelestes. Quomodo [Col. 0739C] portavimus imaginem ejus qui de limo est, portemus et imaginem ejus qui de coelo est (Ibid. XV, 47-49). De hoc ipso ad Philippenses: Omnes [q 1Kb] sua quaerunt, et non quae sunt Christi [r 1Kb] (Philip. II, 21); Quorum finis est interitus, 308 quorum deus venter est, et gloria in confusionem [s 1Kb] eorum qui terrena sapiunt. Nostra autem conversatio in coelis est; unde et salvatorem exspectamus Dominum nostrum Jesum Christum, [Col. 0740A] qui transformabit corpus humilitatis nostrae conformatum [t 1Kb] corpori claritatis suae (Phil. III, 19-21). De hoc ipso ad Galatas: Mihi autem absit gloriari nisi in cruce Domini nostri Jesu Christi, per quem mihi mundus crucifixus est, et ego mundo (Gal. VI, 14). De hoc ipso ad Timotheum: Nemo militans Deo obligat se molestiis [u 1Kb] saecularibus, ut possit placere ei cui se probavit. Sed et si certaverit [v 1Kb] quis, non coronabitur, nisi legitime pugnaverit (II Tim. II, 4). De hoc ipso ad Colossenses: Si mortui estis cum Christo ab elementis mundi [x 1Kb] , quid [y 1Kb] tamquam viventes in mundo [z 1Kb] vana sectamini (Coloss. II, 20)? Item de hoc ipso: Si consurrexistis [aa 1Kb] cum Christo, quae sursum sunt quaerite, ubi Christus est in dextera Dei sedens; quae sursum sunt sapite, non quae terrena sunt [bb 1Kb] . Mortui enim estis, [Col. 0740B] et vita vestra abscondita est cum Christo in Deo. Cum autem Christus apparuerit, vita vestra, tunc et vos cum eo apparebitis in gloria (Ibid. III, 1-4). De hoc ipso ad Ephesios: Exponite [cc 1Kb] prioris conversationis veterem hominem, qui corrumpitur secundum concupiscentias deceptionis [dd 1Kb] . Innovamini autem spiritu sensus vestri, et induite novum hominem [ee 1Kb] , eum qui secundum Deum constitutus est [ff 1Kb] in justitia et sanctitate et veritate (Ephes. IV, 22-24). De hoc ipso in Epistola Petri: Quasi hospites et peregrini, abstinete vos a carnalibus desideriis, quae militant adversus animam, conversationem autem habentes [gg 1Kb] inter Gentes bonam, ut dum detrectant [hh 1Kb] de vobis quasi de malignis [ii 1Kb] , bona opera vestra aspicientes magnificent Deum (I Pet. II, 11). De hoc ipso in Epistola Joannis: Qui dicit se in [Col. 0740C] Christo manere debet quomodo ille ambulavit et ipse ambulare. Item illic: Nolite diligere mundum neque ea quae in mundo sunt. Si quis dilexerit mundum, non est charitas Patris in illo: quoniam omne quod in mundo est concupiscentia carnis est, et concupiscentia oculorum, et ambitio saeculi, quae non est a Patre, sed ex concupiscentia saeculi [jj 1Kb] ; et mundus transibit, et concupiscentia ejus. Qui autem fecerit voluntatem Dei [kk 1Kb] manet [Col. 0741A] in aeternum, quomodo Deus manet in aeternum (I Joan. II, 6, 15-17). Item in Epistola Pauli ad Corinthios prima: Expurgate vetus fermentum, ut sitis nova conspersio, sicut estis azymi. Nam et Pascha nostrum immolatus est Christus. Itaque festa [a 1Kb] celebremus, non in fermento veteri, neque in fermento malitiae et nequitiae, sed in azymis sinceritatis et veritatis (I Cor. V, 7, 8).



[1Kb] CAP. XII.---NON JURANDUM.

Apud Salomonem [b 1Kb] : Vir multum jurans [c 1Kb] replebitur iniquitate, et non discedet a domo ejus plaga; et si vane juraverit, non justificabitur [d 1Kb] (Eccli. XXIII, 11). De hoc ipso cata Matthaeum: Iterum audistis quia dictum est antiquis: Non perjurabis. Reddes autem Domino juramenta tua. Ego autem dico vobis non jurare omnino [e 1Kb] , neque per coelum, quia thronus Domini est; neque per terram, [Col. 0741B] quia scabellum est pedum ejus; neque per Jerosolymam, quia civitas est magni regis: neque per caput tuum juraveris, quia non potes unum capillum album facere aut nigrum. Sit sermo vester: Est, est; Non, non. Quod autem his abundantius est a malo est (Matth. V, 34-37). De hoc ipso in Exodo: Non accipies nomen Domini Dei tui [f 1Kb] in vanum (Exod. XX, 7).



CAP. XIII.---NON MALEDICENDUM.

In Exodo: Non maledices, neque principi populi tui detraxeris (Exod. XXII, 27). Item in Psalmo XXXIII: Quis est homo qui vult vitam et amat videre [g 1Kb] dies bonos [h 1Kb] ? Contine [i 1Kb] linguam tuam a malo, et labia tua ne loquantur dolum [j 1Kb] . De hoc ipso in Levitico: Et locutus est Dominus ad Moysen dicens: Produc eum qui [Col. 0741C] maledixerit foras extra castra, et imponent omnes qui audierunt manus suas super caput ejus, et lapidabit [k 1Kb] cum omnis synagoga filiorum Israel (Levit. XXIV, 13). De hoc ipso in Epistola Pauli ad Ephesios: Omnis sermo malus de ore vestro non 309 procedat [l 1Kb] , sed bonus ad aedificationem fidei, ut det gratiam audientibus (Eph. IV, 29). De hoc ipso ad Romanos: Benedicentes [m 1Kb] , et non maledicentes (Rom. XII, 14). De hoc ipso [Col. 0742A] in Evangelio cata Matthaeum: Qui dixerit fratri suo: Fatue, reus erit in gehennam [n 1Kb] ignis (Matth. V, 22), De hoc ipso cata eumdem Matthaeum: Dico autem vobis quia omne verbum otiosum [o 1Kb] quod locuti fuerint homines, reddent pro eo rationem in die judicii. De sermonibus enim tuis justificaberis, et de sermonibus tuis condemnaberis [p 1Kb] (Matth. XII, 36).



CAP. XIV.---NUMQUAM MUSSITANDUM, SED CIRCA OMNIA QUAE ACCIDUNT [q 1Kb] BENEDICENDUM DEUM.

Apud Job: Dic verbum aliquod in Dominum [r 1Kb] , et morere. At ille intuitus eam dixit: Tamquam una ex ineptis mulieribus locuta es. Si bona excepimus [s 1Kb] de manu Domini, mala cur non tolerabimus [t 1Kb] ? In his [u 1Kb] omnibus quae acciderunt ei nihil peccavit Job labiis suis in conspectu Domini (Job. II, 9). Item illic: [Col. 0742B] Animadvertisti [v 1Kb] ad puerum meum Job? Non enim est similis illi quisquam in terris: homo sine querela, verus Dei cultor, abstinens se ab omni malo [x 1Kb] (Job. I, 8). De hoc ipso in Psalmo XXXIII: Benedicam Dominum in omni tempore, semper laus ejus in ore meo. De hoc ipso in Numeris: Desinat murmuratio eorum a me, et non morientur (Num. XVII, 10). De hoc ipso in Actibus Apostolorum: Circa mediam autem noctem Paulus et Silas orantes gratias agebant Deo. Audiebant autem eos vincti [y 1Kb] (Act. XVI, 25). Item in Epistola Pauli ad Philippenses: Omnia autem pro dilectione [z 1Kb] facientes sine murmurationibus [aa 1Kb] et reputationibus, ut sitis sine querela et immaculati [bb 1Kb] filii Dei (Philip. II, 14).



CAP. XV.---AD HOC TENTARI HOMINES A DEO UT PROBENTUR [cc 1Kb] .
[Col. 0742C]

In Genesi: Et tentavit Deus Abraham, et dixit ad illum: Accipe filium [dd 1Kb] tuum unicum quem [ee 1Kb] diligis Isaac, et vade in terram [ff 1Kb] altam, imponens [gg 1Kb] illum ibi in holocaustum hostiam [hh 1Kb] in unum [ii 1Kb] ex montibus de quo tibi dixero [jj 1Kb] (Gen. XXII, 1). De hoc ipso in Deuteronomio: Tentat [kk 1Kb] Dominus Deus vester vos, ut sciat [Col. 0743A] si diligitis Dominum Deum vestrum ex toto corde vestro et ex tota anima vestra (Deut. XIII. 3). De hoc ipso in Sapientia Salomonis: Et si coram hominibus tormenta passi sunt, spes eorum immortalitate plena est; et in paucis vexati, in multis bene disponentur, quoniam Deus tentavit illos [a 1Kb] et invenit illos dignos se. Tamquam aurum in fornace probavit illos, et quasi holocausta hostiae [b 1Kb] accepit illos, et in tempore [c 1Kb] erit respectus illorum [d 1Kb] . Judicabunt nationes et dominabuntur populis, et regnabit Dominus eorum in perpetuum (Sap. III, 4). De hoc ipso in Machabaeis [e 1Kb] : Abraham nonne in tentatione inventus est fidelis, et deputatum est ei ad justitiam (I Mach. II, 52)?



CAP. XVI.---DE BONO MARTYRII.

In Proverbiis Salomonis: Liberat de malis animam [f 1Kb] [Col. 0743B] martyr [g 1Kb] fidelis (Prov. XIV, 25). Item illic: Tunc stabunt justi in magna constantia adversus eos qui se angustiaverunt et qui abstulerunt labores [h 1Kb] eorum. Videntes turbabuntur timore horribili, et mirabuntur in subitatione insperatae salutis, dicentes inter se [i 1Kb] , poenitentiam habentes [j 1Kb] , et per angustiam spiritus gementes: Hi sunt quos aliquando habuimus in derisum [k 1Kb] et in similitudinem improperii. Nos insensati vitam illorum aestimabamus insaniam et finem illorum sine honore. Quomodo [l 1Kb] computati sunt inter filios Dei, et inter sanctos sors illorum est! Ergo erravimus a via veritatis, et justitiae lumen non luxit nobis, et sol non est ortus nobis. Lassati sumus [m 1Kb] in iniquitatis via et perditionis, et ambulavimus solitudines difficiles, viam autem Domini [Col. 0743C] ignoravimus. Quid nobis [n 1Kb] profuit superbia, aut quid divitiarum jactatio contulit nobis? Transierunt omnia illa tamquam umbra (Sap. V, 1-9). De hoc ipso in Psalmo CXV: Pretiosa [o 1Kb] in conspectu Domini mors sanctorum [p 1Kb] ejus. Item in Psalmo CXXV: Qui seminant in lacrymis, in exultatione [q 1Kb] metent. Ambulantes [r 1Kb] ambulabant et plorabant mittentes semina sua, venientes autem venient in exultatione tollentes gremia [s 1Kb] sua. 310 De hoc ipso in Evangelio cata Joannem: Qui amat animam suam perdet illam; et qui odit animam suam in isto saeculo, in vitam aeternam inveniet [t 1Kb] [Col. 0744A] illam (Joan. XII, 25). Item illic: Cum autem tradiderint vos, nolite cogitare quid loquamini. Non enim vos estis qui loquimini, sed Spiritus Patris vestri qui loquitur in vobis (Matth. X, 19). Item illic: Veniet hora ut omnis qui interficit vos [u 1Kb] , arbitretur [v 1Kb] officium se Deo facere. Sed et hoc facient, quoniam non cognoverunt Patrem neque me (Joan. XVI, 2). De hoc ipso cata Matthaeum: Beati qui persecutionem passi fuerint propter justitiam [x 1Kb] , quoniam ipsorum est regnum coelorum (Matth. V, 10). Item illic: Ne timueritis eos qui occidunt corpus, animam autem non possunt occidere. Magis autem metuite eum qui potest animam et corpus occidere in gehennam [y 1Kb] (Matth. X, 28). Item illic: Quicumque me confessus fuerit coram hominibus, et ego confitebor illum coram Patre meo [z 1Kb] qui [Col. 0744B] in coelis est. Qui autem me negaverit coram hominibus, et ego negabo eum coram Patre meo, qui in coelis est. Qui autem sustinuerit [aa 1Kb] usque in finem, hic salvus erit (Ibid. XXXII, 22). De hoc ipso cata Lucam: Beati eritis cum vos oderint homines, et separaverint vos et expulerint, et maledixerint nomini vestro quasi nequam propter Filium hominis. Gaudete in illa die et exultate; ecce enim merces vestra multa [bb 1Kb] in coelis (Luc. VI, 22). Item illic: Amen dico vobis, nemo est [cc 1Kb] qui relinquat [dd 1Kb] domum, aut parentes [ee 1Kb] , aut fratres, aut uxorem, aut filios [ff 1Kb] propter regnum Dei, et non recipiat septies tantum in isto tempore, in saeculo autem futuro vitam aeternam [gg 1Kb] (Luc. XVIII, 29). De hoc ipso in Apocalypsi: Et cum aperuisset quintum signum [hh 1Kb] , vidi sub ara Dei animas occisorum propter Verbum [Col. 0744C] Dei et martyrium suum, et clamaverunt magna voce dicentes: Quousque, Domine sanctus et verus, non judicas et vindicas sanguinem nostrum de his qui in terris inhabitant? Et datae sunt [ii 1Kb] eis singulis stolae albae, et dictum est eis ut requiescerent brevi adhuc tempore [jj 1Kb] , donec impleatur [kk 1Kb] numerus conservorum et fratrum eorum, quique postea occidentur exemplo ipsorum (Apoc. VI, 7-11). Item illic: Post haec vidi turbam multam, quam dinumerare [ll 1Kb] ex his nemo poterat, ex omni gente, et ex omni tribu, et ex omni populo et lingua, stantes in conspectu throni et in conspectu Agni, [Col. 0745A] et erant amicti stolas albas, et palmae fuerunt in manibus eorum, et magno clamore dicebant: Salus Deo [a 1Kb] nostro sedenti super thronum et Agno. Et respondit unus ex senioribus dicens mihi [b 1Kb] : Qui amicti sunt stolis albis, qui sunt? et unde [c 1Kb] venerunt? Et dixi ei: Domine mi, tu scis [d 1Kb] . Et ait mihi: Hi sunt qui venerunt ex magna tribulatione, et laverunt stolas suas, et candidas eas fecerunt in sanguine Agni. Ideo sunt [e 1Kb] in conspectu throni Dei, et serviunt ei diebus et noctibus in templo ejus, et is qui sedet in throno inhabitabit super eos. Neque esurient [f 1Kb] , neque sitient umquam, sed neque sol super eos cadet, neque ullum aestum patientur [g 1Kb] : quoniam Agnus qui in medio throni est, teget [h 1Kb] eos, et deducet eos [i 1Kb] ad fontes vitae [j 1Kb] aquarum, et absterget Deus omnem lacrymam ex oculis [k 1Kb] eorum (Apoc. VII, [Col. 0745B] 9-17). Item illic: Qui vincet, dabo illi edere de ligno vitae [l 1Kb] quod est in paradiso Dei mei. Item illic: Esto fidelis usque ad mortem, et dabo tibi coronam vitae (Apoc. II, 7-10). Beati [m 1Kb] erunt qui vigilabunt et servabunt [n 1Kb] vestimenta sua, ne nudi ambulent et videant turpitudinem suam (Apoc. XVI, 15). De hoc ipso Paulus ad Timotheum [o 1Kb] in secunda: Ego jam delibor [p 1Kb] , et tempus instat meae assumptionis [q 1Kb] . Bonum agonem [r 1Kb] certavi, cursum perfeci, fidem servavi. Jam superest [s 1Kb] mihi corona justitiae, quam mihi reddet Dominus in illo die justus [t 1Kb] judex; non solum autem mihi, sed et omnibus qui dilexerint adventum ejus (II Tim. IV, 6-8). De hoc ipso ad Romanos: Sumus filii Dei. Si autem filii, et haeredes Dei, cohaeredes autem Christi; siquidem compatiamur [u 1Kb] , ut et commagnificemur (Rom. [Col. 0745C] VIII, 16). De hoc ipso in Psalmo CXVIII: Beati [v 1Kb] 311 qui immaculati sunt in via et qui ambulant in lege Domini [x 1Kb] . Beati qui perscrutantur martyria ejus [y 1Kb] .



[1Kb] CAP. XVII.---MINORA ESSE QUAE IN SAECULO PATIMUR QUAM SIT PRAEMIUM QUOD PROMISSUM EST.

In Epistola Pauli ad Romanos: Non sunt condignae passiones hujus temporis ad superventuram [z 1Kb] claritatem quae revelabitur in nobis (Rom. VIII, 18) De hoc ipso [aa 1Kb] in Machabaeis: Domine, qui sanctam habes scientiam, manifestum est quia, cum possem a morte liberari, [Col. 0746A] durissimos dolores corporis tolero, flagellis vapulans, animo autem propter tui ipsius metum libenter haec patior (II Mach. VI, 30). Item illic: Tu quidem, impotens, ex hac praesenti vita nos perdis. Sed mundi Rex defunctos nos pro suis legibus in aeternam vitae resurrectionem suscitabit. Item illic: Potius est ab hominibus morti datos expectare spem a Deo, iterum ab ipso suscitandos. Tibi enim resurrectio in vitam non erit. Item illic: Potestatem inter homines habens, cum sis corruptilis, facis quod vis. Noli autem putare genus nostrum a Deo esse derelictum. Sustine et vide magna potestas ejus qualiter te et semen tuum torquebit. Item illic: Noli frustra errare. Nos enim propter nosmetipsos haec patimur peccantes in Deum nostrum. Tu autem ne te existimes impunitum futurum, aggressus [Col. 0746B] pugnare cum Deo (II Mach. VII, 9-19).



CAP. XVIII.---DILECTIONI DEI ET CHRISTI NIHIL PRAEPONENDUM.

In Deuteronomio: Diliges Dominum Deum tuum de toto corde tuo et de tota anima tua et de tota virtute tua (Deut. VI, 5). Item in Evangelio cata Matthaeum: Qui amat patrem aut matrem super me [bb 1Kb] non est me dignus; et qui [cc 1Kb] amat filium aut filiam super me non est me dignus; et qui non accipit crucem suam et sequitur me non est meus discipulus (Matth. X, 37). Item in Epistola Pauli ad Romanos: Quis nos separabit [dd 1Kb] a charitate Christi [ee 1Kb] ? pressura, an angustia, an persecutio [ff 1Kb] , an fames, an nuditas, an periculum, an gladius? sicut scriptum est: Quoniam causa tui [gg 1Kb] occidimur [hh 1Kb] tota die, deputati sumus ut oves [ii 1Kb] victimae; sed in his omnibus supervincimus pro eo qui dilexit nos (Rom. VIII, 35-37).



CAP. XIX.---VOLUNTATI NON NOSTRAE, SED DEI, OBTEMPERANDUM.
[Col. 0746C]

In Evangelio cata Joannem: Non descendi de coelo ut faciam voluntatem meam, sed voluntatem ejus [jj 1Kb] qui me misit (Joan. VI, 38). De hoc ipso cata Matthaeum: Pater, si fieri potest, transeat a me calix iste; verumtamen non quod ego volo, sed quod tu [kk 1Kb] (Matth. XXVI, 39). Item in prece quotidiana: Fiat voluntas tua sicut in coelo et in terra. Item cata Matthaeum: Non [Col. 0747A] omnis qui mihi dicit: Domine, Domine, introibit in regnum coelorum; sed is qui facit voluntatem Patris mei qui in coelis est, ipse introibit in regnum coelorum (Matth. VII, 21). Item cata Lucam: Ille autem servus qui cognoscit voluntatem domini sui et non paruerit voluntati ejus, vapulabit multis [a 1Kb] (Luc. XII, 47). In Epistola Joannis: Qui autem fecerit voluntatem Dei, manet in aeternum, quomodo et ipse manet in aeternum [b 1Kb] . (I Joan. II, 17).



[1Kb] CAP. XX.---FUNDAMENTUM ET FIRMAMENTUM SPEI ET FIDEI ESSE TIMOREM.

In Psalmo CX.: Initium sapientiae timor Domini. De hoc ipso in Sapientia Salomonis: Initium sapientiae metuere Deum (Eccli. I, 16). Item in Proverbiis ejusdem: Beatus homo est qui veretur omnia per metum [Col. 0747B] [c 1Kb] (Prov. XXVIII, 14). De hoc ipso apud Esaiam: Et super quem alium respiciam, nisi super humilem et quietum et trementem sermones meos (Isa. LXVI, 2)? De hoc ipso in Genesi: Et vocavit eum Angelus Domini de coelo, et dixit illi: Abraham, Abraham. Ille autem dixit: Ecce ego. Et dixit: Noli imponere [d 1Kb] manum tuam super puerum, neque feceris illi quicquam. Nunc enim cognovi quoniam times Deum tuum et non pepercisti filio tuo dilectissimo propter me (Gen. XXII, 11). Item in Psalmo II. Servite Domino in timore et exultate ei in tremore. Item in Deuteronomio Dei vox ad Moysen: Convoca ad me populum, et audiant verba mea, ut discant timere 312 me omnibus diebus quos ipsi vivent super terram (Deut. IV. 10). Item apud Hieremiam: Ecce dies veniunt, dicit Dominus, et consummabo [Col. 0747C] super domum Israel et in domo Juda testamentum novum, non secundum testamentum quod disposueram patribus eorum in die cum apprehendi manum illorum, educere eos de terra Aegypti, quia non permanserunt in testamento meo et ego neglexi eorum, dicit Dominus, quia hoc testamentum quod disponam domui Israel. Post dies illos, dicit Dominus, dans legem meam in sensu eorum scribam illam, et ero illis in Deum, et ipsi erunt mihi in plebem, et non docebunt unusquisque fratrem suum dicentes: Cognosce Dominum, quia omnes scient me a minore usque ad maximum eorum, quia propitius ero iniquitatibus eorum, et peccatorum eorum non ero memor amplius. Si exaltatum fuerit coelum in sublime, dicit Dominus, et si humiliata fuerit terra deorsum, at ego non reprobabo [Col. 0747D] genus Israel, dicit Dominus, pro omnibus quae fecerunt. Ecce ego congregabo eos ex omni terra qua dispersi illos in ira et in furore meo et in exacerbatione magna, et conteram illos in locum istum, et relinquam illos in pavore, et erunt mihi in plebem, et ero illis in Deum et dabo illis viam alteram et cor aliud, ut timeant me omnibus diebus in bono cum filiis suis, et consummabo eis testamentum aeternum quod non avertam post illos, et [Col. 0748A] timorem dabo in cor eorum, ut non discedant a me, et visitabo super illos benefacere illis et plantare illos in terra sua in fide et in omni corde et in omni animo. (Hier, XXXI, 31-41). Item in Apocalypsi: Et viginti quatuor seniores in conspectu sedentes in thronis suis ceciderunt supra facies suas et adoraverunt Deum dicentes: Gratias agimus tibi, Domine Deus omnipotens, qui es et qui fuisti, quod accepisti potestatem tuam magnam et regnasti, et gentes iratae sunt, et venit ira tua et tempus quo de mortuis fudicetur et detur merces servis tuis Prophetis et sanctis timentibus nomen tuum pusillis et magnis, et disperdere eos qui corruperunt terram (Apoc. XI, 16-18). Item illic: Et vidi alium Angelum volantem per medium coelum habentem Evangelium perenne, evangelizare sedentibus super terram et [Col. 0748B] in omnes nationes et tribus et linguas et populos, dicentem voce magna: Timete Deum, et date ei honorem, quoniam venit hora judicii ejus, et adorate eum qui fecit coelum et terram et mare et fontes aquarum (Apoc. XIV, 6, 7). Item illic: Et vidi quasi mare vitreum mixtum igni, et pascentes bestiae cum agnis ejus, et numerus nominis ejus CXLIV stantes supra mare vitreum habentes citharas Dei, et cantant canticum Moysi servi Dei et canticum Agni dicentes: Magna et mirabilia opera tua, Domine Deus omnipotens, justae et verae viae tuae sunt, Rex gentium. Quis non timeat et det honorem nomini tuo? quia solus pius, et quoniam omnes nationes venient et adorabunt in conspectu tuo, quoniam justitiae tuae manifestatae sunt (Apoc. XV, 2-4). Item in Daniele: Fuit vir habitans in Babylonia, cui nomen erat Joachim, [Col. 0748C] et accepit uxorem nomine Susannam, filiam Helchiae, formosam valde et timentem Deum; et erant parentes ejus justi, et docuerunt filiam suam secundum legem Moysi (Dan. XIII, 1-3). Item in Daniele: Et sumus humiles in omni terra hodie propter peccata nostra, et non est hoc tempore princeps neque prophetes neque dux, neque holocausta neque oblatio neque hostia, neque thus, neque locus sacrificare coram te et invenire misericordiam a te: et in anima et spiritu humilitatis acceptos nos habe ut holocausti victimas arietum et taurorum et quasi multa millia agnorum qui sunt pinguissimi. Sic fiat hostia nostra coram te hodie, et consumetur potestas illorum, quoniam non erubescent qui confidunt in te. Et nunc sequimur toto corde nostro, et timemus et quaerimus faciem tuam. Ne nos in opprobrium [Col. 0748D] 313 tradas, sed fac nobiscum secundum tranquillitatem tuam, et secundum multitudinem misericordiae tuae libera nos (Dan. III, 37, 42). Item illic: Et rex vehementer gavisus est, et jussit Danielem de lacu leonum ejici; et nihil ei nocuerunt leones, quia confidebat et crediderat in Deo suo. Et jussit rex; et perduxerunt illos homines qui accusaverant Danielem, et miserunt illos in lacu leonum et uxores eorum et natos eorum. Et antequam pervenirent [Col. 0749A] in pavimentum lacus, apprehensi sunt a leonibus et omnia ossa eorum comminuerunt. Tunc Darius rex scripsit: Omnibus gentibus, tribubus et linguis quae sunt in regno meo: pax sit vobiscum a facie mea. Censeo et ago ut hi omnes qui sunt in regno meo sint timentes et trementes summum Deum cui servit Daniel, quia ipse est Dominus vivus et permanens in saecula, et regnum ejus non transibit, et dominatio ejus in perpetuum ambulat, et solus facit signa et prodigia et mirabilia in coelo et in terra, qui eripuit Danielem de lacu leonum (Dan. VI, 24-28). Item in Michaea: In quo assequar Dominum et apprehendam illum in sacrificiis, in holocaustomatis, in vitulis anniculis, si accepto favet Dominus in millibus caprarum pinguium, aut dabo primitiva mea impietatis fructum ventris mei, peccatum animae meae. Renuntiatum tibi est, [Col. 0749B] homo, quod bonum aut quod Dominus exquirit aliud, nisi ut facias judicium et justitiam et diligas misericordiam, et paratus sis ut eas cum Domino Deo tuo. Vox Domini in civitate invocabitur, et timentes nomen ejus salvabit (Mich. VI, 6-9). Item in Michaea: Pasce populum tuum in virga tua, oves hereditatis tuae, et habitantes separatim convelle in medio Carmelo. Parabunt Basanim et Galadim secundum dies saeculi, et secundum dies profectionis eorum a terra Aegypti ostendam illis mirabilia. Videbunt gentes et confundentur ex omni fortitudine sua, et superponent manus in os suum. Aures illorum exsurdabuntur, et lingent pulverem quomodo serpentes. Trahentes terram conturbabuntur, et lingent pulverem. In conclusione sua ad Dominum Deum suum expavescent, et timebunt abs te. Quis Deus quomodo [Col. 0749C] tu elevans injustitiam et transgrediens impietates (Mich. VII, 14-18)? Et in Nahum: Montes commoti sunt ab eo, et colles contremuerunt, et denudata est terra ante faciem ejus et omnes qui inhabitant illam. A facie irae ejus quis sustinebit, et quis resistit in ira animi ipsius? Animatio ipsius fluere facit principatus, et petrae dissolutae sunt ab illo. Bonus Dominus illis qui eum sustinent in die pressurae, et cognoscens illos qui eum timent (Nah. I, 5-7). Item in Aggaeo: Et audivit Zorobabet filius Salathiel de tribu Juda et Jesus filius Josedech sacerdos magnus, et omnes qui super fuerunt de populo voces Domini Dei sui, quoniam misit illum Dominus ad illos, et timuit plebs a facie Dei (Agg. I, 12). Item in Malachia: Testamentum fuit cum vita et pace, et dedi illis timorem timere me a facie nominis mei (Malach. [Col. 0749D] II, 5). Item in Psalmo XXXIII: Timete Dominum, omnes sancti ejus, quoniam non est inopia eis qui eum metuunt. Item in Psalmo XVIII: Timor Domini castus perseverans in saecula saeculorum [a 1Kb] .



CAP. XXI.---NON TEMERE DE ALTERO JUDICANDUM.
[Col. 0750A]

In Evangelio cata Lucam: Nolite judicare, ne judicemini; nolite condemnare, ne condemnemini (Luc. VI, 37). De hoc ipso ad Romanos: Tu qui es qui judicas alienum servum? domino suo stat aut cadit. Stabit autem; potens est enim Deus statuere eum (Rom. XIV, 4). Et iterum: Quare sine excusatione [b 1Kb] es, o homo omnis qui judicas. In quo enim judicas alium, te ipsum condemnas: eadem enim agis quae judicas. Speras autem, tu qui judicas eos qui mala agunt et eadem facis, quia ipse effugies judicium Dei (Rom. II, 1-3)? Item in Epistola Pauli ad Corinthios prima: Et qui se putat stare, videat ne cadat (I Cor. X, 42). Et iterum: 314 Si quis se putat [c 1Kb] scire aliquid, nondum scit [d 1Kb] quemadmodum oporteat eum scire (I Cor. VIII, 2).



[1Kb] CAP. XXII.---ACCEPTA INJURIA, REMITTENDUM ET IGNOSCENDUM.
[Col. 0750B]

In Evangelio [e 1Kb] in prece quotidiana: Remitte [f 1Kb] nobis debita nostra, sicut et nos remittimus debitoribus nostris (Matth. VI, 12). Item cata Marcum: Et cum steteritis ad orationem, remittite si quid habetis adversus aliquem, ut et Pater vester qui in coelis est remittat vestra peccata vobis. Si autem [g 1Kb] vos non dimiseritis, neque Pater vester qui in coelis est dimittet vos peccata vestra (Marc. XI, 25). Item illic: In qua mensura mensi fueritis [h 1Kb] , in ea remetietur vobis (Marc. IV, 24).



CAP. XXIII.---VICEM MALIS NON REDDENDAM.

In Epistola Pauli ad Romanos: Nemini malum pro malo reddentes. Item illic: Non vinci a malo, sed vince [Col. 0750C] in bono [i 1Kb] malum (Rom. XII, 17, 21). De hoc ipso in Apocalypsi: Et dixit mihi: Ne signaveris verba prophetiae libri hujus, quia jam tempus in proximo est, et hi qui perseverant nocere noceant, et qui in sordibus est sordescat adhuc, justus autem adhuc justiora faciat [j 1Kb] , similiter et sanctus sanctiora. Ecce venio cito, et merces mea mecum est, reddere unicuique secundum facta sua [k 1Kb] (Apoc. XXII, 10).



CAP. XXIV.---NON POSSE AD PATREM PERVENIRI [l 1Kb] NISI PER FILIUM EJUS JESUM CHRISTUM [m 1Kb] .

In Evangelio cata Joannem: Ego sum via, veritas et vita. Nemo venit ad Patrem nisi per me (Joan. XIV, 6). Item illic: Ego sum ostium [n 1Kb] . Per me si quis introierit, salvabitur (Joan. X, 9).



CAP. XXV.---AD REGNUM DEI, NISI [o 1Kb] BAPTIZATUS ET RENATUS QUIS FUERIT, PERVENIRE NON POSSE.
[Col. 0750D]

In Evangelio cata Joannem: Nisi quis renatus [p 1Kb] fuerit ex aqua et Spiritu [q 1Kb] , non potest introire in regnum [Col. 0751A] Dei. Quod enim natum est de carne caro est, et quod natum est de spiritu spiritus est (Joan. III, 5). Item illic: Nisi ederitis carnem Filii hominis et biberitis sanguinem ejus, non habebitis vitam in vobis (Joan. VI, 54).



CAP. XXVI.---PARUM ESSE BAPTIZARI ET EUCHARISTIAM ACCIPERE, NISI QUIS FACTIS ET OPERE PROFICIAT.

In Epistola Pauli ad Corinthios prima: Nescitis quia qui in stadio currunt, omnes quidem currunt, unus tamen accipit palmam [a 1Kb] ? Sic currite [b 1Kb] ut occupetis [c 1Kb] . Et illi quidem ut corruptibilem coronam accipiant, nos vero incorruptam [d 1Kb] (I Cor. IX, 24). In Evangelio cata Matthaeum: Omnis arbor non faciens fructum bonum, excidetur et in ignem mittetur (Matth. III, 10). Item illic: Multi mihi dicent in illa die: Domine, Domine, nonne [Col. 0751B] in nomine tuo prophetavimus, et in nomine tuo daemonia [e 1Kb] exclusimus, et in tuo nomine virtutes magnas [f 1Kb] fecimus? Et tunc dicam illis: Numquam vos novi [g 1Kb] , recedite a me, qui operamini iniquitatem (Matth. VII, 22). Item illic: Luceat [h 1Kb] lumen vestrum coram hominibus, ut videant bona opera vestra et clarificent [i 1Kb] Patrem vestrum qui in coelis est (Matth. V, 16). Item Paulus ad Philippenses: Lucete sicut [j 1Kb] luminaria in mundo (Phil. II, 15).



CAP. XXVII.---BAPTIZATUM QUOQUE GRATIAM PERDERE QUAM CONSECUTUS SIT, NISI INNOCENTIAM SERVET.

In Evangelio cata Joannem: Ecce sanus factus es, jam noli peccare, ne quid tibi deterius fiat [k 1Kb] (Joan. V, 14). Item in Epistola Pauli ad Corinthios prima: Nescitis [Col. 0751C] quia templum Dei estis, et Spiritus Dei habitat in vobis? Si quis [l 1Kb] templum Dei violaverit, disperdet [m 1Kb] illum Deus (I Cor. III, 16). De hoc ipso in Paralipomenon: Deus vobiscum est, dum estis vos cum ipso. Si dereliqueritis eum, derelinquet vos (II Paral. XV, 2).



CAP. XXVIII.---NON POSSE IN ECCLESIA REMITTI EI QUI IN DEUM DELIQUERIT.

In Evangelio cata Matthaeum: Qui dixerit verbum adversus Filium hominis, remittetur illi. Qui autem dixerit adversus Spiritum sanctum, non remittetur illi, neque in isto saeculo neque in futuro (Matth. XII, 32). Item [Col. 0752A] cata Marcum: Omnia peccata remittentur filiis hominum et blasphemiae. Qui autem blasphemaverit in Spiritum sanctum, non remittetur illi [n 1Kb] , sed reus erit aeterni peccati (Marc. III, 29). De hoc ipso in Basilion primo: Si delinquendo 315 peccet [o 1Kb] vir adversus virum, orabunt [p 1Kb] pro eo [q 1Kb] Dominum. Si autem in Deum peccet homo, quis orabit pro eo (I Reg. II, 25)?



[1Kb] CAP. XXIX.---DE ODIO NOMINIS ANTE PRAEDICTUM.

In Evangelio cata Lucam: Et eritis odibiles omnibus hominibus propter nomen meum (Luc. XXI, 17). Item cata Joannem: Si saeculum vos odit, scitote quoniam me primo odiit [r 1Kb] . Si de saeculo essetis, saeculum quod suum esset amaret; sed quia de saeculo non estis, et ego elegi vos de saeculo, propterea odit vos saeculum. Mementote [Col. 0752B] sermonis quem [s 1Kb] dixi vobis: Non est major servus domino suo [t 1Kb] . Si me persecuti sunt, et vos persequentur (Joan. XV, 18). Item in Baruch: Veniet enim tempus, et quaeretis me et vos et qui post vos fuerint audire verbum sapientiae et intellectus, et non invenietis. Nationes autem cupient videre sapientem, et non continget eis; non quia deerit aut deficiet sapientia hujus saeculi terrae, sed neque deerit sermo legis saeculo. Erit enim sapientia in paucis vigilantibus et taciturnis et quietis sibi confabulantes, quoniam quidam eos horrebunt et timebunt ut malos. Alii autem nec credunt verbo legis Altissimi. Alii autem ore stupentes non credent, et credent, et contradicentes erunt contrarii et impedientes spiritum veritatis. Alii autem erunt sapientes ad spiritum erroris et pronuntiantes sicut Altissimi et fortis [Col. 0752C] edicta. Alii autem personales fidei. Alii capaces et fortes in fide Altissimi, et odibiles alieno.



CAP. XXX.---QUOD QUIS DEO VOVERIT CITO REDDENDUM.

Apud Salomonem: Prout voveris votum Deo, ne moram feceris reddere illud (Eccle. V, 3). De hoc ipso in Deuteronomio [u 1Kb] : Si autem voveris votum Domino Deo tuo, non tardabis reddere illud; quia inquirens quaeret illud Dominus Deus tuus a te, et erit in peccatum [v 1Kb] . Ea quae egredientur per labia tua observabis, et facies [x 1Kb] donum quod locutus es ore [y 1Kb] tuo (Deut. XXIII, 21). De hoc ipso in Psalmo XLIX: Sacrifica [z 1Kb] Deo sacrificium laudis, [Col. 0753A] et redde Altissimo vota tua. Invoca me in die pressurae [a 1Kb] , et eximam te [b 1Kb] , et clarificabis me [c 1Kb] . De hoc ipso in Actibus Apostolorum: Cur implevit [d 1Kb] Satanas cor tuum [e 1Kb] mentiri te Spiritui sancto, cum esset [f 1Kb] fundus in tua potestate? Non hominibus mentitus es, sed Deo (Act. V, 3). Item apud Hieremiam: Maledictus [g 1Kb] qui facit opera Dei negligenter (Hier. XLVIII, 10).



CAP. XXXI.---EUM QUI NON CREDIDERIT JAM JUDICATUM ESSE.

In Evangelio cata Joannem: Qui non crediderit jam judicatus est, quia non credidit in nomine unici [h 1Kb] Filii Dei. Hoc autem est judicium, quoniam lux venit in saeculum, et magis dilexerunt [i 1Kb] homines tenebras quam lucem (Joan. III, 18). De hoc ipso in Psalmo: Propterea non resurgent [j 1Kb] impii in judicio, neque peccatores [Col. 0753B] in consilio justorum.



CAP. XXXII.---DE BONO VIRGINITATIS ET CONTINENTIAE.

In Genesi: Multiplicans multiplicabo tristitias tuas et gemitus tuos [k 1Kb] ; et in tristitia paries filios, et erit [l 1Kb] conversio tua ad virum tuum, et ipse tui dominabitur (Gen. III, 16). De hoc ipso in Evangelio cata Matthaeum: Non omnes capiunt verbum, sed illi quibus datum est. Sunt enim spadones qui ex utero matris nati sunt, et sunt spadones qui coacti sunt ab hominibus, et sunt spadones [m 1Kb] qui se ipsos castraverunt propter regnum coelorum. Qui potest capere capiat (Matth. XIX, 11). Item cata Lucam: Filii saeculi hujus generant et generantur. Qui autem habuerunt dignationem saeculi [Col. 0753C] illius et resurrectionis a mortuis, non nubunt, neque nubuntur [n 1Kb] . Neque enim incipient mori. Aequales enim sunt Angelis Dei, cum sint filii resurrectionis (Luc. XX, 34). Resurgere [o 1Kb] autem mortuos Moyses significat cum dicit in rubo [p 1Kb] : Dominus Deus Abraham, et Deus Isaac, et Deus Jacob, non est Deus mortuorum, sed vivorum (Exod. III, 6). Omnes enim illivivunt (Luc. XX, 38). Item in Epistola Pauli ad Corinthios prima: Bonum est homini mulierem non contingere [q 1Kb] . Propter fornicationem [r 1Kb] 316 autem unusquisque uxorem suam habeat, et [Col. 0754A] unaquaeque virum suum habeat. Uxori vir debitum reddat, similiter et uxor viro. Uxor corporis sui potestatem non habet, sed vir. Similiter et vir corporis sui potestatem non habet, sed uxor [s 1Kb] . Nolite fraudare invicem nisi, ex conventione [t 1Kb] ad tempus ut vacetis orationi; et iterum revertimini [u 1Kb] ad id ipsum, ne tentet vos Satanas propter incontinentiam vestram. Hoc dico secundum veniam [v 1Kb] , non secundum imperium [x 1Kb] . Volo autem omnes homines esse sicut et me. Sed unusquisque proprium habet donum a Deo [y 1Kb] , alius sic, alius autem sic (I Cor. VII, 1). Item illic: Caelebs cogitat ea quae sunt Domini, quomodo placeat Deo. Qui autem matrimonium contraxit, cogitat ea quae sunt mundi hujus quomodo placeat uxori [z 1Kb] . Sic et mulier et virgo innupta cogitat ea quae sunt Domini, ut sit sancta [Col. 0754B] [aa 1Kb] et corpore et spiritu. Quae autem nupsit cogitat de iis quae sunt mundi hujus, quomodo placeat viro (Ibid. 32). Item in Exodo, cum praecepisset Dominus Moysi ut sanctificaret populum in diem tertium, sanctificavit ille, et adjecit [bb 1Kb] : Estote parati: tribus diebus [cc 1Kb] non accedetis ad mulieres [dd 1Kb] (Exod. XIX, 15). Item in Basilion primo: Et respondit sacerdos ad David et dixit: Non sunt panes profani in manu mea, nisi panis sanctus unus [ee 1Kb] . Si observati sunt [ff 1Kb] pueri a muliere, manducabunt (I Reg. XXI, 4). Item in Apocalypsi: Hi sunt qui cum mulieribus se non coinquinaverunt. Virgines enim permanserunt. Hi sunt qui sequuntur Agnum quocumque ierit [gg 1Kb] (Apoc. XIV, 4).



CAP. XXXIII.---NIHIL PATREM JUDICARE, SED FILIUM, ET PATREM AB EO NON HONORIFICARI A QUO NON HONORIFICATUR FILIUS.
[Col. 0754C]

In Evangelio cata Joannem: Nihil Pater judicat, sed judicium omne Filio dedit, ut omnes honorificent Filium sicut honorificant Patrem [hh 1Kb] . Qui non [ii 1Kb] honorificat Filium, non honorificat Patrem qui eum misit (Joan. V, 22). Item in Psalmo LXXI: Deus, judicium tuum regi da, et justitiam tuam filio regis, judicare populum tuum [jj 1Kb] in justitia. Item in Genesi: Et pluit Dominus super Sodomam et Gomorram sulphur et ignem de coelo a Domino (Gen. XIX, 24).



CAP. XXXIV.---FIDELEM GENTILITER VIVERE NON OPORTERE [a 1Kb] .
[Col. 0755A]

Apud Hieremiam: Haec dicit Dominus: Secundum viam gentilium [b 1Kb] ne ambulaveritis (Hier. VII). De hoc ipso quod segregare se quis debeat a gentilibus, ne sit socius culpae et fiat particeps plagae [c 1Kb] eorum. In Apocalypsi: Et audivi aliam vocem de coelo dicentem: Exi de ea, populus meus, ne particeps sis delictorum ejus, et ne perstringaris plagis ejus: quoniam delicta ejus usque ad coelum pervenerunt, et meminit Dominus Deus iniquitatum ejus [d 1Kb] . Ideo reddidit [e 1Kb] ei dupla, et in quo poculo miscuit, duplum [f 1Kb] remixtum est ei; et in quantum se clarificavit et deliciarum habuit, in tantum [g 1Kb] datus est ei et cruciatus et luctus, quoniam in corde suo dicit: Regina sum, et vidua esse non possum, nec luctum visura [Col. 0755B] sum. Propterea una hora plagae ejus advenient [h 1Kb] , mors, luctus et fames, et igni cremabitur, quoniam fortis est Dominus Deus qui eam judicabit. Et flebunt et plangent se in ea reges terrae qui cum ea fornicati sunt et in delictis [i 1Kb] conversati sunt (Apoc. XVIII, 14). Item apud Esaiam: Exite de medio eorum, qui fertis vasa [j 1Kb] Domini (Isa. LII, 11).



CAP. XXXV.---DEUM AD HOC PATIENTEM ESSE, UT NOS POENITEAT PECCATI NOSTRI ET REFORMEMUR.

Apud Salomonem in Ecclesiastico: Ne dixeris, Peccavi, et quid accidit mihi [k 1Kb] triste? Est enim Altissimus [l 1Kb] patiens redditor (Eccli. V, 4). Item Paulus ad Romanos: An numquid opulentiam bonitatis ejus et patientiam [m 1Kb] contemnis, ignorans quia bonitas Dei in [Col. 0755C] poenitentiam te adducit? Tu autem, secundum duritiam tuam et cor impoenitens, thesaurizas tibi iram in die irae et revelationis justi judicii Dei, qui reddet unicuique secundum opera sua (Rom. II, 4).



317 CAP. XXXVI.---MULIEREM ORNARI SAECULARITER NON DEBERE.

In Apocalypsi: Et venit unus ex septem Angelis habentibus phialas, et aggressus est me dicens: Veni, ostendam tibi damnationem meretricis magnae sedentis super aquas multas, cum qua fornicati sunt reges terrae. Et vidi mulierem sedentem super bestiam. Et mulier [Col. 0756A] illa amicta erat pallium purpureum [n 1Kb] et coccineum, et adornata erat auro et lapidibus pretiosis et margaritis, tenens poculum aureum in manu sua plenum execrationum et immunditiae et fornicationis totius terrae (Apoc. XVII, 1). Item ad Timotheum [o 1Kb] : Sint mulieres [p 1Kb] vestrae cum verecundia et pudicitia, componentes se, non in tortis crinibus, neque auro, [q 1Kb] neque margaritis [r 1Kb] , aut veste pretiosa, sed ut decet mulieres promittentes castitatem per bonam conversationem (I Tim. II, 9). De hoc ipso in Epistola Petri ad Ponticos: Sit in muliere non exterior ornamenti aut auri aut vestis cultus, sed cultus cordis (I Pet. III, 3). Item in Genesi: Thamar cooperuit se pallio, et adornavit; et cum aspexisset eam Judas, visum est ei meretricem esse (Gen. XXXVIII, 14).



[1Kb] CAP. XXXVII.---FIDELEM NON OPORTERE [s 1Kb] OB ALIA DELICTA, NISI OB NOMEN SOLUM, PUNIRI.
[Col. 0756B]

In Epistola Petri ad Ponticos: Nec quisquam vestrum tamquam fur aut homicida [t 1Kb] patiatur, aut tamquam maleficus, aut curas alienas agens, [u 1Kb] sed tamquam Christianus (I Petr. IV, 15).



CAP. XXXVIII.---SERVUM DEI INNOCENTEM ESSE DEBERE, NE INCIDAT IN POENAM SAECULAREM.

In Epistola Pauli ad Romanos: Vis non timere potestatem? Bonum fac, et habebis laudem ex illa [v 1Kb] (Rom. XIII, 3).



CAP. XXXIX.---DATUM NOBIS ESSE EXEMPLUM VIVENDI IN CHRISTO.

[Col. 0756C] In Epistola Petri ad Ponticos: Christus enim passus est pro nobis [x 1Kb] , relinquens vobis [y 1Kb] exemplum, ut sequamini vestigia ejus: qui peccatum non fecit, nec dolus inventus est in ore ejus: qui cum malediceretur, non remaledixit [z 1Kb] ; cum pateretur, non minabatur [aa 1Kb] , tradebat autem se judicanti [bb 1Kb] injuste (I Petr. II, 21). Item Paulus ad Philippenses: Qui in figura Dei [cc 1Kb] constitutus, non rapinam arbitratus est esse se aequalem Deo, sed [dd 1Kb] se exinanivit [ee 1Kb] , formam servi accipiens, in similitudinem [ff 1Kb] hominis factus, et habitu [gg 1Kb] inventus ut homo. Humiliavit se, factus obediens usque ad mortem, mortem autem crucis. Propter quod et Deus [Col. 0757A] exaltavit illum, et donavit illi nomen ut sit super omne nomen [a 1Kb] , ut in nomine Jesu [b 1Kb] omne genu curvetur, coelestium, terrestrium et infernorum, et omnis lingua confiteatur [c 1Kb] quia Dominus Jesus Christus in gloria est Dei Patris (Philip. II, 6-11). Dehoc ipso in Evangelio cata Joannem: Si ego lavi pedes vestros magister et dominus, et vos debetis [d 1Kb] aliorum pedes lavare. Exemplum enim dedi vobis, ut, sicut ego feci [e 1Kb] , et vos aliis faciatis [f 1Kb] (Joan. XIII, 14).



CAP. XL.---NON JACTANTER NEC TUMULTUOSE OPERANDUM.

In Evangelio cata Matthaeum: Nesciat sinistra [g 1Kb] tua quid faciat dextera tua, ut sit eleemosyna tua [h 1Kb] in abscondito; et Pater tuus, qui videt in abscondito, [Col. 0757B] reddet tibi. Item illic: Cum facis eleemosynam, noli buccinare [i 1Kb] ante te quomodo hypocritae faciunt in vicis et synagogis ut clarificentur [j 1Kb] ab hominibus. Amen dico vobis, compleverunt [k 1Kb] mercedem suam (Matth. VI, 3, 2).



CAP. XLI.---INEPTE ET SCURRILITER NON LOQUENDUM.

In Epistola Pauli ad Ephesios: Stultiloquium [l 1Kb] et scurrilitas, quae ad rem non pertinent, nec nominentur quidem in vobis (Eph. V, 4).



CAP. XLII.---FIDEM IN TOTUM [m 1Kb] PRODESSE, ET TANTUM NOS POSSE QUANTUM CREDIMUS.

In Genesi: Et credidit Abraham Deo, et [n 1Kb] deputatum est ei ad justitiam [o 1Kb] (Gen. XV, 6). Item apud [Col. 0757C] Esaiam: Et si non credideritis, neque intelligetis (Isa. VII, 9). Item in Evangelio cata Matthaeum: Modicae fidei, quare dubitasti [p 1Kb] (Matth. XIV, 31)? Item illic: Si habueritis fidem [q 1Kb] quasi granum sinapis, dicetis monti huic: Transi hinc illo, et transibit, et nihil impossibile 318 erit vobis (Matth. XVII, 19). Item cata Marcum: Omnia quaecumque oratis et petitis, credite quia accipietis et erunt vobis (Marc. XI, 24). Item illic: Omnia possibilia [r 1Kb] credenti (Marc. IX, 22). Apud Abacuc: Justus autem ex fide mea vivit [s 1Kb] (Abac. II, 4). Item [Col. 0758A] in Daniele Ananias, Azarias, Misahel credentes Deo, liberati sunt [t 1Kb] de flamma ignis (Dan. III, 24, 52).



CAP. XLIII.---POSSE EUM STATIM CONSEQUI [u 1Kb] QUI VERE CREDIDERIT.

In Actibus Apostolorum: Ecce aqua, quid est quod me impedit baptizari [v 1Kb] ? Tunc dixit [x 1Kb] Philippus: Si credis ex toto corde [y 1Kb] tuo, licet (Act. VIII, 36).



CAP. XLIV.---FIDELES INTER SE DISCEPTANTES NON DEBERE GENTILEM JUDICEM EXPERIRI.

In Epistola Pauli ad Corinthios prima: Audet quisquam vestrum adversus alterum negotium habens disceptare [z 1Kb] apud injustos, et non apud sanctos? [aa 1Kb] An nescitis quia sancti hunc mundum [bb 1Kb] judicabunt? Et [Col. 0758B] iterum: Jam quidem in totum delictum [cc 1Kb] in vobis est, quia judicia habetis cum invicem [dd 1Kb] . Quare non magis injuriam patimini [ee 1Kb] ? aut quare non magis fraudamini? Sed vos injuriam facitis et fraudatis, et hoc [ff 1Kb] fratribus! An nescitis [gg 1Kb] quoniam injusti regnum Dei non consequentur [hh 1Kb] (I Cor. VI, 1-9)?



CAP. XLV.---SPEM FUTURORUM ESSE, ET IDEO FIDEM NOSTRAM CIRCA [ii 1Kb] QUAE PROMISSA SUNT PATIENTEM ESSE DEBERE.

In Epistola Pauli ad Romanos: Spe salvati sumus. Spes autem quae videtur non est spes. Quod enim videt quis, quid sperat? Si autem quod non videmus speramus, per patientiam [jj 1Kb] speramus (Rom. VIII, 24).



CAP. XLVI.---MULIEREM IN ECCLESIA TACERE DEBERE.

[Col. 0758C] In Epistola Pauli ad Corinthios prima: Mulieres [kk 1Kb] in Ecclesia taceant. Si quae [ll 1Kb] autem quid dicere volunt, domi viros suos interrogent (I Cor. XIV, 34). Item ad Timotheum: Mulier cum silentio discat in omni subjectione [mm 1Kb] . Docere autem mulierem non permitto, neque praepositam [nn 1Kb] esse viro, sed esse in silentio. Adam enim primus formatus est, deinde Eva; et Adam seductus non est, mulier autem seducta est (I Tim. II, 11-14).



CAP. XLVII.---DELICTO ET MERITO NOSTRO FIERI UT LABOREMUS, NEC DEI OPEM IN OMNIBUS SENTIAMUS.
[Col. 0759A]

Apud Osee: Audite sermonem Domini, filii Israel, quia judicium est Domino [a 1Kb] adversus incolas terrae, [b 1Kb] quod neque misericordia, neque veritas, neque agnitio Dei sit super terram, sed execratio, et mendacium, et caedes, et furtum, et adulterium diffusum est super terram. Sanguinem sanguini supermiscent. Idcirco terra lugebit cum universis incolis suis, cum bestiis agri, cum serpentibus terrae, cum volucribus coeli, et deficient pisces maris, ut nemo judicet [c 1Kb] , nemo [d 1Kb] revincat (Ose. IV, 1-4). De hoc ipso apud Esaiam: Numquid non valet manus Domini [e 1Kb] ut salvos faciat? aut gravavit aurem [f 1Kb] ut non exaudiat? Sed peccata vestra inter vos et Deum separant, et propter delicta [g 1Kb] [Col. 0759B] vestra avertit faciem a vobis, ne misereatur. Manus enim vestrae inquinatae sunt sanguine [h 1Kb] , et digiti vestri in peccatis. Labia autem vestra locuta sunt facinus, et lingua vestra injustitiam meditatur. Nemo loquitur vera, neque est judicium verum. Fidunt in vanis et loquuntur inania qui parturiunt [i 1Kb] dolorem et pariunt [j 1Kb] facinus (Isa. LIX, 1-4). Item apud Sophoniam: Defectione deficiat a facie terrae, dicit Dominus. Deficiat homo, et pecudes deficiant, volucres coeli et pisces maris, et auferam iniquos a facie terrae (Soph. I, 2).



CAP. XLVIII.---NON FOENERANDUM.

In Psalmo XIII: Qui pecuniam suam non dedit in foenore [k 1Kb] , et munera super innocentes non accepit. Qui ista fecerit [l 1Kb] non commovebitur [m 1Kb] in aeternum. Item [Col. 0759C] apud Ezechielem: Homo autem qui erit justus hominem non opprimet et pignus debitoris reddet [n 1Kb] , et rapinam non faciet [o 1Kb] , et panem suum esurienti dabit, et nudum operiet, et pecuniam suam in usuram non dabit (Ezech. XVIII, 7, 8). Item in Deuteronomio: Non foenerabis fratri tuo usura pecuniae [p 1Kb] et usura ciborum (Deut. XXIII, 20).



319 CAP. XLIX.---INIMICOS QUOQUE DILIGENDOS.

In Evangelio cata Lucam: Si diligitis qui vos diligunt, quae est vobis gratia? Et peccatores enim diligunt eos qui se diligunt [q 1Kb] (Luc. VI, 32). Item cata Matthaeum: Diligite inimicos vestros, et orate pro his qui vos persequuntur, ut sitis filii Patris vestri qui in [Col. 0760A] coelis est, qui solem suum [r 1Kb] oriri facit super bonos et malos, et pluit super justos et injustos (Matt. V, 44, 45).



CAP. L.---SACRAMENTUM FIDEI NON ESSE PROFANANDUM.

Apud Salomonem in Proverbiis [s 1Kb] : In aures imprudentis noli quidquam dicere, ne, quando audierit, irrideat sensatos sermones tuos (Prov. XXIII, 9). Item in Evangelio cata Matthaeum: Ne dederitis sanctum canibus, neque miseritis margaritas vestras ante porcos, ne forte inculcent ea pedibus suis [t 1Kb] et conversi elidant vos (Matth. VII, 6).



CAP. LI.---QUOD NEMO IN OPERE SUO EXTOLLI DEBEAT.

Apud Salomonem in Ecclesiastico: Noli te extollere [Col. 0760B] in faciendo opere tuo (Eccli. X, 29). Item in Evangelio cata Lucam: Quis vestrum habens servum arantem aut pastorem, et venienti [u 1Kb] de agro dicit continuo: Transi, recumbe [v 1Kb] ? Sed dicit illi: Para aliquid quod coenem [x 1Kb] , et accingere, et ministra mihi donec manducem et bibam; et postea tu manducabis et bibes. Numquid habet gratiam servo illi [y 1Kb] quia fecit quae ei imperata sunt? Sic itaque et vos, cum perfeceritis [z 1Kb] quae vobis imperata sunt, dicite: Servi supervacui [aa 1Kb] sumus, quod habuimus [bb 1Kb] facere fecimus (Luc. XVII, 7-10).



CAP. LII.---CREDENDI VEL NON LIBERTATEM IN ARBITRIO POSITAM.

In Deuteronomio: Ecce dedi ante faciem tuam vitam et mortem, bonum et malum. Elige vitam tibi, [Col. 0760C] ut vivas [cc 1Kb] (Deut. XXX, 19). Item apud Esaiam: Et si volueritis et audieritis me, bona terrae edetis [dd 1Kb] . Si autem nolueritis, et non audieritis me, gladius vos consumet. Os enim Domini locutum est ista (Isa. I, 19). Item in Evangelio cata Lucam: Regnum Dei [ee 1Kb] intra vos est (Luc. XVII, 21).



CAP. LIII.---DEI ARCANA PERSPICI NON POSSE, ET IDEO FIDEM NOSTRAM SIMPLICEM ESSE DEBERE.

In Epistola Pauli ad Corinthios prima [ff 1Kb] : Videmus nunc per speculum in aenigmate [gg 1Kb] , tunc autem facie ad faciem. Nunc scio ex parte, tunc autem cognoscam [hh 1Kb] sicut et ego cognitus sum [ii 1Kb] (I Cor. XIII, 12). Item apud Salomonem in Sapientia: Et in simplicitate [Col. 0761A] cordis quaerite illum [a 1Kb] (Sap. I, 1). Item apud eumdem: Qui ambulat simpliciter, ambulat fidenter (Prov. X, 9). Item apud eumdem: Altiora te ne quaesieris, et fortiora te ne scrutatus fueris (Eccle. III, 22). Item in Salomone: Noli esse multum justus [b 1Kb] , et noli argumentari plus quam oportet [c 1Kb] (Eccle. VII, 17). Item apud Esaiam: Vae qui arguti sunt in semetipsis (Isa. III, 9). Item in Machabaeis: Daniel in sua simplicitate liberatus est de ore leonum (I Mach. II, 60). Item in Epistola Pauli ad Romanos [d 1Kb] : O altitudo divitiarum sapientiae et scientiae Dei, quam incomprehensibilia [e 1Kb] sunt judicia ejus, et quam investigabiles viae ejus! Quis enim cognovit sensum Domini? aut quis consiliarius ejus fuit? vel quis prior dedit ei, et retribuetur illi? Quoniam ex ipso, et per ipsum, et [Col. 0761B] in ipso sunt omnia, ipsi claritas in saecula saeculorum (Rom. XI, 33-36). Item ad Timotheum: Stultas autem et ineruditas quaestiones devita, sciens quia lites generant. Servum autem Dei non oportet litigare, sed mitem esse ad omnes (II Tim. II, 23, 24).



[1Kb] CAP. LIV.---NEMINEM SINE SORDE ET SINE PECCATO ESSE.

Apud Job: Quis enim mundus a sordibus [f 1Kb] ? Nec unus, etiamsi unius [g 1Kb] diei sit vita ejus in terra [h 1Kb] (Job. XIV, 4, 5). Item in Psalmo: Ecce in iniquitatibus [i 1Kb] conceptus sum, et in delictis concepit [j 1Kb] me mater mea (Ps. L, 7). Item in Epistola Joannis: Si dixerimus quia peccatum non habemus, nos ipsos decipimus, et veritas in nobis non est (I Joan. I, 8).



CAP. LV.---NON HOMINIBUS, SED DEO, PLACENDUM.

In Psalmo LII: Qui hominibus placent 320 confusi [Col. 0761C] sunt, quia Deus nihil fecit illos. Item in Epistola Pauli ad Galatas: Si hominibus [k 1Kb] placere vellem [l 1Kb] , Christi servus non essem (Gal. I, 10).



CAP. LVI.---DEUM NIHIL LATERE EX HIS QUAE GERUNTUR.

In Sapientia Salomonis: In omni loco speculantur oculi Dei bonos et malos (Prov. XV, 3). Item apud Hieremiam: Ego Deus approximans, et non Deus de longinquo [m 1Kb] . Si absconditus fuerit homo in absconditis [n 1Kb] , ergo ego non [o 1Kb] videbo eum? Nonne coelum et terram ego impleo, dicit Dominus (Hier. XXIII, 23, 24). Item [Col. 0762A] in Basilion I: Homo videt in facie [p 1Kb] , Deus autem in corde (I Reg. XIV, 7). Item in Apocalypsi: Et scient omnes ecclesiae [q 1Kb] quia ego sum scrutator [r 1Kb] renis et cordis, et dabo unicuique vestrum secundum opera sua [s 1Kb] (Apoc. II, 23). Item in Psalmo XVIII: Delicta quis intelligit? Ab occultis meis [t 1Kb] munda me, Domine (Ps. XVIII, 13). Item in Epistola Pauli ad Corinthios secunda: Omnes nos manifestari oportet ante tribunal Christi, ut reportet [u 1Kb] unusquisque [v 1Kb] sui corporis propria secundum quae egit, sive bona, sive mala (II Cor. V, 10).



CAP. LVII.---FIDELEM EMENDARI ET RESERVARI [x 1Kb] .

In Psalmo CXVII: Emendans emendavit [y 1Kb] me Dominus, et morti non tradidit me (Ps. CXVII, 13). Item in Psalmo LXXXVIII: Visitabo in virga [z 1Kb] facinora eorum et in flagellis delicta eorum. Misericordiam [Col. 0762B] autem meam non dispergam [aa 1Kb] ab eis (Ps. LXXXVIII, 33). Item apud Malachiam: Et sedebit [bb 1Kb] conflans et expurgans sicut aurum et argentum, et emundabit filios Levi (Malach. III, 3). Item in Evangelio: Non exibis inde donec exsolvas novissimum quadrantem (Matth. V, 26).



CAP. LVIII.---NEMINEM CONTRISTARI MORTE DEBERE, CUM SIT IN VIVENDO LABOR ET PERICULUM, IN MORIENDO PAX ET RESURGENDI SECURITAS [cc 1Kb] .

In Genesi: Tunc dixit Dominus ad Adam: Quia exaudisti vocem uxoris [dd 1Kb] tuae, et manducasti ex illa arbore de qua sola praeceperam tibi ne manducares [ee 1Kb] , maledicta terra erit in omnibus operibus tuis. In tristitia et gemitu edes ex ea omnibus diebus vitae tuae. Spinas [Col. 0762C] et tribulos ejiciet tibi, et edes pabulum agri [ff 1Kb] in sudore vultus tui. Edes panem tuum donec revertaris in terram de qua et sumptus es: quia terra es, et in terram ibis (Gen. III, 17-19). Item illic: Et complacuit Enoch Deo; et non est inventus [gg 1Kb] postmodum, quia Deus illum transtulit (Gen. V, 24). Et apud Esaiam: Omnis caro foenum, et omnis claritas ejus ut flos foeni. Aruit foenum, et flos decidit. Sermo [hh 1Kb] autem Domini manet [ii 1Kb] in aeternum (Isa. XL, 6-8). Apud [jj 1Kb] Ezechielem: Ipsi dicunt: Arida facta sunt ossa nostra, periit spes nostra, exspiravimus; propterea prophetiza, et dic [kk 1Kb] : [Col. 0763A] Haec dicit Dominus [a 1Kb] : Ecce ego aperio monumenta vestra, et educam vos de monumentis vestris, et inducam vos in terram Israel. Et dabo Spiritum meum in vos, et vivetis. Et ponam vos in terram vestram, et cognoscetis quoniam ego Dominus locutus sum, et faciam, dicit Dominus (Ezech. XXXVII, 11-14). Item in Sapientia Salomonis: Raptus est [b 1Kb] ne malitia mutaret intellectum illius. Placita enim erat Deo anima illius (Sap. IV, 11-14). Item in Psalmo LXXXIII: Quam dilectissimae [c 1Kb] habitationes tuae, Deus virtutum! Desiderat et properat [d 1Kb] anima mea ad atria [e 1Kb] Dei (Ps. LXXXIII, 2, 3). Et in Epistola Pauli ad Thessalonicenses: Nolumus autem vos ignorare, fratres, de dormientibus, ne contristemini sicut et caeteri, qui spem non habent. Si enim credimus quia Jesus mortuus [Col. 0763B] est et resurrexit, sic et Deus eos qui dormierunt in Jesu adducet cum eo (I Thess. IV, 13, 14). Item ad Corinthios I: Stulte [f 1Kb] , tu quod seminas non vivificatur nisi prius [g 1Kb] mortuum fuerit. Et iterum: Stella a stella differt in claritate, sic et resurrectio [h 1Kb] . Seminatur corpus in corruptione, resurgit sine corruptela [i 1Kb] . Seminatur in ignominia [j 1Kb] , resurgit in gloria. Seminatur in infirmitate, resurgit in virtute. Seminatur corpus animale, resurgit [k 1Kb] spiritale (I Cor. XV, 36, 41-44, 53-55). Et iterum: Oportet enim corruptivum istud induere incorruptionem et mortale hoc induere immortalitatem. 321 Cum autem corruptivum hoc induerit incorruptionem, et mortale hoc induerit incorruptionem, tunc fiet verbum quod scriptum est: Absorpta est mors [l 1Kb] in contentionem [m 1Kb] . Ubi est, mors, aculeus tuus? ubi est, mors, contentio [Col. 0763C] tua? Item in Evangelio cata Joannem: Pater, quos dedisti mihi, volo ut ubi ego fuero et ipsi sint mecum, et videant claritatem meam quam mihi dedisti ante constitutionem mundi [n 1Kb] (Joan. XVII, 24). Item cata Lucam: Nunc dimittis servum tuum, Domine, secundum verbum tuum, in pace, quia viderunt oculi mei salutare tuum (Luc. II, 29, 30). Item cata Joannem: Si me dilexissetis, gauderetis [o 1Kb] quoniam vado ad Patrem, quia Pater major me est (Joan. XIV, 28).



[1Kb] CAP. LIX.---DE IDOLIS QUAE GENTILES DEOS PUTANT.

In Sapientia Salomonis: Omnia idola nationum aestimaverunt deos, quibus neque oculorum usus est ad videndum, [Col. 0763D] neque nares ad percipiendum [p 1Kb] spiritum, neque aures ad audiendum, neque digiti in manibus ad contrectandum [q 1Kb] , sed et pedes eorum pigri ad ambulandum. [Col. 0764A] Homo enim fecit illos, et qui spiritum [r 1Kb] mutuatus est, is finxit illos. Nemo autem sibi similem homo poterit deum fingere. Cum sit enim mortalis, mortuum fingit [s 1Kb] manibus iniquis. Melior est autem ipse iis quos colit; quoniam ipse quidem vixit, illi numquam (Sap. XV, 15-17). De hoc ipso: Neque opera attendentes cognoverunt quis esset artifex, sed aut ignem, aut spiritum, aut citatum aerem, aut gyrum stellarum, aut nimiam aquam, aut solem et lunam, rectores orbis terrae deos putaverunt: quorum si propter speciem hoc aestimaverunt, sciant quanto his Dominus sit speciosior: aut si virtutes et opera eorum mirati sunt, intelligant ab ipsis quoniam qui haec constituit fortia fortior est illis (Sap. XIII, 1-4). Item in Psalmo CXXXIV: Idola gentium argentum et aurum, [Col. 0764B] opus manuum hominum. Os habent, et non loquuntur, oculos habent, et non vident, aures habent, et non audiunt [t 1Kb] . Neque enim est spiritus in ore eorum. Similes fiant [u 1Kb] illis qui faciunt ea [v 1Kb] et omnes qui confidunt in illis (Ps. CXXXIV, 15-18). Item in Psalmo XCV: Omnes dii gentium daemonia, Dominus autem coelos fecit (Ps. XCV, 5). Item in Exodo: Non facietis vobis deos argenteos neque aureos (Exod. XX, 23). Et iterum: Non facies tibi idolum nec cujusquam similitudinem (Ibid. XX, 4). Item in Hieremia: Haec dicit Dominus: Secundum vias gentium nolite incedere, quia timent illa in personis suis, quia legitima gentium vacua sunt. Lignum de saltu excisum opus fabri, et conflatum aurum et argentum speciose composita sunt, in martulis et in clavis confirmaverunt illa, et non movebuntur, quia [Col. 0764C] confixibilia sunt. Argentum appositum est a Tharsis. Venit aurum Moab. Opera artificum omnia. Hyacinthum et purpura vestient eam. Tollentes tollent ea, quia non prodient. Nolite timere ea, quia malum non faciunt, et bonum non est in illis. Sic dicite: Dii qui coelum et terram non fecerunt intereunt a terra et de sub coelo isto. Exhorruit coelum in hoc et abhorruit multum magis vehementer, dicit Dominus. Haec maligna fecit plebs mea. Dereliquerunt fontem aquae vivae, et effoderunt sibi laqueos detritos qui non poterant aquam continere. Verberavit te dilectio tua, et nequitia tua accusabit te. Et scito et vide quia amarum tibi erit quod dereliqueris me, dicit Dominus Deus tuus, et non speraveris [Col. 0764D] in me, dicit Dominus Deus tuus, quia in saeculum contribulasti jugum meum et dirupisti vincula tua, et [Col. 0765A] dixisti: Non serviam, sed ibo super omnem montem excelsum et super omnem collem altum et super omne lignum umbrosum. Ibi confundar in fornicatione. Ligno et lapidi dixerunt quia pater meus es tu, et lapidi, Tu genuisti me. Et converterunt ad me dorsum, et non faciem suam (Hier. X, 2-5, 9, 11; II, 12, 13, 19 20, 27). In Esaia: Cecidit vel dissolutus est draco. Facta sunt sculptilia eorum ut bestiae et pecora. Auferetis 322 illa collo ligata quasi sarcinam laborantes et esurientes et non valentes (Isai. XLVI, 1, 2, 5). Et iterum: Collecti simul non poterunt salvari de bello. Ipsi autem captivi ducti sunt tecum (Hier. LI, 15-18). Et iterum: Cui me assimilastis? Videte et intelligite quia erratis corde, qui committitis aurum de sacculo et argentum in statera ponderatis in pondera conducentes. Artifices [Col. 0765B] fecerunt manu facta, et inclinantes se adoraverunt illud et levaverunt in humeris, et sic ambulabant. Si autem posuerint illa, loco manebunt, et non movebuntur; et qui clamaverint ad illa non audient, a malis non salvabunt eos. Item in Hieremia: Dominus, qui fecit coelum et terram, in virtute correxit orbem terrae, in sua prudentia extendit coelum, et multitudinem aquarum in coelo, perduxit nubes ab extremo terrae, fulgura in nubibus. Et ejecit ventos de thesauris suis. Infatuatus est omnis homo ab scientia sua, confusus est omnis artifex in sculptilibus suis, quia falsum conflavit. Non est spiritus in illis. Vacuata sunt opera inclusa, in tempore conspectionis illorum peribunt. Et in Apocalypsi: Et sextus Angelus tuba cecinit. Et audivi unum ex quatuor angulis arcae aureae quae est in conspectu Dei dicentem [Col. 0765C] sexto Angelo qui habebat tubam: Solve quatuor Angelos ligatos super flumen magnum Euphratem. Et soluti sunt quatuor Angeli qui erant parati in horam et diem et mensem et annum, ut occiderent tertiam partem hominum, et numerus exercituum equestrium dismiriades myriadon. Audivi numerum eorum. Et sic vidi equos in visu et sedentes super eos habentes loricas igneas et hyacinthinas et sulphureas, et capita equorum, et ex ore eorum exiit ignis et fumus et sulphur. A tribus plagis istis occisa est tertia pars hominum ex igne et fumo et sulphure quod exiit de ore eorum, est et in caudis eorum. Caudae enim eorum similes anguillis, habentes enim capita, et in eis nocent. Et reliqui hominum qui non sunt occisi in istis plagis, nec poenitentiam egerunt opera factorum manuum suarum, ut non adorent daemonia [Col. 0765D] et idola, id est simulacra aurea et argentea et aerea et lapidea et lignea, quae neque videre possunt neque ambulare, et non egerunt poenitentiam homicidiorum [Col. 0766A] suorum. Item illic: Et tertius Angelus secutus est eos dicens in voce magna: Si quis adorat bestiam et simulacrum ejus, et accepit inscriptionem in fronte sua aut super manum suam, hic bibet de vino irae ejus et punietur igne et sulphure sub oculis Angelorum sanctorum et sub oculis Agni, et fumus tormentorum eorum in saecula saeculorum ascendet (Apoc. IX, 1, 13-21; XIV, 9-14).



CAP. LX.---CIBORUM NIMIAM CONCUPISCENTIAM NON APPETENDAM.

Apud Esaiam: Edamus [a 1Kb] et bibamus, cras enim moriemur. Non remittetur vobis peccatum istud quoadusque moriamini (Isa. XXII, 13, 14). Item in Exodo [b 1Kb] : [Col. 0766B] Et consedit populus manducare et bibere, et surrexerunt [c 1Kb] ludere (Exod. XXXII, 6). Paulus ad Corinthios prima: Cibus nos non commendat Deo; neque, si manducaverimus [d 1Kb] , abundabimus; neque, si non manducaverimus, egebimus [e 1Kb] (I Cor. VIII, 8). Et iterum: Cum convenitis [f 1Kb] ad manducandum, invicem exspectate. Si quis esurit [g 1Kb] , domi manducet, ut non ad judicium [h 1Kb] conveniatis (I Cor. XI, 33, 34). Item ad Romanos: Non est regnum Dei esca et potus, sed justitia et pax et gaudium in Spiritu sancto (Rom. XIV, 17). In [i 1Kb] Evangelio cata Joannem: Ego cibum habeo [j 1Kb] quem vos non nostis. Meus cibus est ut faciam voluntatem ejus qui me misit et perficiam [k 1Kb] opus ejus (Joan. IV, 32, 34).



[1Kb] CAP. LXI.---POSSIDENDI CONCUPISCENTIAM ET PECUNIAM NON APPETENDAM.
[Col. 0766C]

Apud Salomonem in Ecclesiastico: Qui diligit argentum, non satiabitur argento (Eccli. V, 9). Item in Proverbiis: Captans annonam maledictus in plebe est. Benedictio autem in ejus capite est qui communicat [l 1Kb] (Prov. XI, 26). Item apud Esaiam: Vae qui [m 1Kb] conjungunt domum [n 1Kb] ad domum [o 1Kb] et agrum [p 1Kb] ad agrum continuant, ut auferant proximo suo [q 1Kb] aliquid. Numquid 323 habitabitis soli super terram (Isa. V, 3)? Item apud Sophoniam: Aedificabunt domos, et non inhabitabunt [r 1Kb] , et instituent vineas, et non bibent vinum earum, quia prope est dies Domini (Soph. I, 13, 14). Item in Evangelio cata Lucam: Quid enim prodest homini lucrifacere totum mundum, se ipsum autem [Col. 0766D] perdere [s 1Kb] (Luc. IX, 25)? Et iterum: Dixit autem illi Dominus: Stulte, hac nocte expostulatur [t 1Kb] anima tua [u 1Kb] . Quae ergo [v 1Kb] parasti, cujus erunt (Luc. XII, 20)? Et [Col. 0767A] iterum: Commemorare quoniam percepisti bona [a 1Kb] in vita tua, et Lazarus similiter mala [b 1Kb] . Nunc vero hic rogatur [c 1Kb] , tu autem doles (Luc. XVI, 25). Et in Actibus Apostolorum: Dixit autem Petrus ad eum: Argentum quidem et aurum non est mihi. Quod autem habeo, hoc tibi do: In nomine Jesu Christi Nazareni [d 1Kb] surge et ambula. Et apprehensa manu [e 1Kb] ejus dextera, excitavit [f 1Kb] eum (Act. III, 6). Item [g 1Kb] ad Timotheum prima: Nihil intulimus in hunc mundum, verum nec auferre quid possumus [h 1Kb] . Habentes itaque exhibitionem et tegumentum, his contenti simus. Qui autem volunt divites fieri, incidunt in tentationem [i 1Kb] et muscipulam et desideria multa et nocentia, quae mergunt hominem in perditionem et in interitum. Radix enim omnium malorum est cupiditas, quam quidam appetentes naufragaverunt [Col. 0767B] a fide et inseruerunt se doloribus multis (I Tim. VI, 7-10).



CAP. LXII.---MATRIMONIUM CUM GENTILIBUS NON JUNGENDUM.

Apud Tobiam: Uxorem accipe ex semine parentum tuorum, et noli sumere alienam mulierem [j 1Kb] quae non est ex tribu parentum tuorum (Tob. IV, 12). Item in Genesi: Mittit puerum suum Abraham, ut de semine suo [k 1Kb] accipiat Rebeccam filio ejus Isaac (Gen. XIV). Item in Esdra satis non fuit Deo, cum vastarentur Judaei, nisi alienigenas uxores cum filiis quoque quos ex illis procreaverant reliquissent (I Esdr. X). Item in Epistola Pauli ad Corinthios prima: Mulier vincta est [l 1Kb] quamdiu vivit vir ejus Si autem dormierit, liberata est, [Col. 0767C] ut cui [m 1Kb] vult [n 1Kb] nubat, tantum in Domino. Felicior [o 1Kb] autem erit, si sic permanserit [p 1Kb] (I Cor. VII, 39, 40). Et [Col. 0768A] iterum: Nescitis quoniam corpora vestra membra Christi sunt? Auferens membra Christi [q 1Kb] , faciam membra fornicariae [r 1Kb] ? Absit. Aut nescitis quia qui conglutinatur [s 1Kb] fornicariae unum corpus sunt? Erunt enim duo in una carne. Qui autem se conjunxerit [t 1Kb] Domino, unus spiritus est [u 1Kb] (Ibid. VI, 15-17). Item ad Corinthios secunda: Nolite conjungi cum infidelibus. Quae autem participatio est justitiae et iniquitati? aut quae est communicatio luci [v 1Kb] ad tenebras (II Cor. VI, 14)? Item de Salomone in Basilion tertio: Et averterunt uxores alienigenae cor ejus post deos suos (III Reg. XI, 4).



[2Kb] CAP. LXIII.---GRAVE DELICTUM ESSE FORNICATIONIS.

In Epistola Pauli ad Corinthios prima: Omne delictum quodcumque fecerit homo extra corpus est. [Col. 0768B] Qui autem fornicatur, in corpus suum peccat. Non estis vestri. Empti enim estis pretio magno. Clarificate et portate Dominum in corpore vestro (I Cor. VI, 18-20).



CAP. LXIV.---QUAE SUNT CARNALIA QUAE MORTEM PARIANT, ET QUAE SPIRITALIA QUAE AD VITAM DUCANT.

Paulus ad Galatas: Caro concupiscit adversus spiritum, et spiritus adversus carnem. Haec enim invicem [x 1Kb] adversantur sibi, ut non quae vultis ipsa faciatis. Manifesta sunt autem facta carnis; quae sunt, [y 1Kb] adulteria, fornicationes, immunditiae, spurcitiae, idololatriae, veneficia, homicidia, inimicitiae, contentiones, aemulationes [z 1Kb] , animositates, provocationes, simultates, dissensiones, haereses, invidiae, ebrietates, comessationes, [Col. 0768C] et his similia [aa 1Kb] . Quae [bb 1Kb] praedico, quia qui talia agunt, regnum Dei non possidebunt. Fructus autem spiritus [Col. 0769A] est charitas, gaudium, [a 1Kb] pax, magnanimitas, bonitas, [b 1Kb] fides, mansuetudo, continentia, castitas. Qui enim sunt Christi carnem suam crucifixerunt cum vitiis et concupiscentiis [c 1Kb] (Gal. V, 17, 19-24).



CAP. LXV.---OMNIA DELICTA IN BAPTISMO DEPONI.

In Epistola Pauli ad Corinthios prima: Neque fornicarii, neque idolis servientes, neque adulteri, neque molles, neque masculorum 324 appetitores [d 1Kb] , neque fures, neque fraudatores, neque ebriosi, neque maledici, neque raptores [e 1Kb] regnum Dei consequentur. Et haec quidem fuistis; sed abluti estis, sed sanctificati [f 1Kb] estis in nomine Domini Jesu nostri Christi et in Spiritu Dei nostri (I Cor. VI, 9-11).



CAP. LXVI.---DISCIPLINAM DEI IN ECCLESIASTICIS PRAECEPTIS OBSERVANDAM.
[Col. 0769B]

Apud Hieremiam: Et dabo vobis pastores secundum cor meum, et pascent oves pascentes [g 1Kb] cum disciplina (Hier. III, 15). Item apud Salomonem in Proverbiis: Fili, ne neglexeris disciplinam Dei, neque defeceris ab eo correptus. Quem enim Deus diligit corripit (Prov. III, 11, 12). Item in Psalmo II: Continete [h 1Kb] disciplinam, ne forte irascatur Dominus, et pereatis a via recta [i 1Kb] . Cum exarserit cito ira ejus super vos, beati omnes qui confidunt in eo [j 1Kb] . (Ps. II, 12). Item in Psalmo XLIX: Peccatori autem dicit Deus: At quid exponis justificationes meas [k 1Kb] , et assumis testamentum meum per os tuum? Tu autem odisti disciplinam, et abjecisti [l 1Kb] sermones meos retro? [Col. 0769C] (Ps. XLIX, 16, 17). Item in Sapientia Salomonis: Disciplinam qui abjicit infelix est (Sap. II, 11).



CAP. LXVII.---PRAEDICTUM QUOD DISCIPLINAM SANAM ASPERNATURI ESSENT.

Paulus ad Timotheum secunda: Erit tempus quando sanam doctrinam non sustinebunt, sed secundum sua desideria [m 1Kb] coacervabunt sibi magistros prurientes in audiendo, scalpentes aures. Et a veritate quidem auditum avertent [n 1Kb] , ad fabulas autem convertentur (II Tim. IV, 3, 4).



CAP. LXVIII.---RECEDENDUM AB EO QUI INORDINATE [o 1Kb] ET CONTRA DISCIPLINAM [p 1Kb] VIVIT.
[Col. 0770A]

Paulus ad Thessalonicenses: Praecipimus autem vobis in nomine [q 1Kb] Domini nostri [r 1Kb] Jesu Christi, ut discedatis ab omnibus fratribus ambulantibus inordinate et non secundum traditionem quam acceperunt a nobis (II Thessal. III, 6). Item in Psalmo XLIX: Si videbas furem, simul currebas [s 1Kb] cum eo, et cum adulteris [t 1Kb] portionem tuam ponebas (Ps. XLIX, 13).



CAP. LXIX.---NON IN SAPIENTIA MUNDI NEC IN ELOQUENTIA ESSE REGNUM DEI, SED IN FIDE CRUCIS ET IN VIRTUTE CONVERSATIONIS.

In Epistola Pauli ad Corinthios prima: Misit me Christus annuntiare, non in sermonis sapientia, ne [Col. 0770B] inanis fiat crux Christi. Verbum enim crucis stultitia est iis qui pereunt, iis autem qui salvantur virtus Dei est. Scriptum est enim: Perdam sapientiam sapientium, et prudentiam prudentium reprobabo. Ubi sapiens? ubi scriba? ubi conquisitor [u 1Kb] hujus saeculi? Nonne infatuavit [v 1Kb] Deus sapientiam hujus mundi? Quoniam quidem [x 1Kb] in sapientia Dei non cognovit mundus per sapientiam Deum, complacuit Deo per stultitiam praedicationis salvare credentes. Quoniam Judaei signa desiderant [y 1Kb] , et Graeci prudentiam [z 1Kb] quaerunt. Nos autem praedicamus Christum crucifixum, Judaeis quidem scandalum, Gentibus autem stultitiam, ipsis autem vocatis Judaeis et Graecis Christum Dei virtutem et Dei sapientiam (I Cor. I, 17-24). Et iterum: Nemo se decipiat. Si quis putat sapientem se esse in [Col. 0770C] vobis, mundo huic stultus fiat [aa 1Kb] , ut sit sapiens. Sapientia enim hujus mundi stultitia est apud Deum. Scriptum est enim: Reprehendes [bb 1Kb] sapientes in astutia ipsorum (I Cor. II, 18-20). Et iterum: Dominus cognovit cogitationes sapientium [cc 1Kb] , quia sunt stultae [dd 1Kb] (Ps. XCIII, 11).



CAP. LXX.---PARENTIBUS OBSEQUENDUM.

In Epistola Pauli ad Ephesios: Filii, obsequentes estote parentibus vestris. Hoc enim est justum. Honora patrem tuum et matrem [ee 1Kb] tuam, quod est mandatum [Col. 0771A] primum in promissione [a 1Kb] , ut bene sit tibi et sis longaevus super terram (Ephes. VI, 1, 7, 9).



CAP. LXXI.---PATRES [b 1Kb] QUOQUE ASPEROS ESSE CIRCA FILIOS NON OPORTERE.

Item illic: Et vos [c 1Kb] , patres, nolite in iracundiam mittere [d 1Kb] filios vestros, sed nutrite eos in disciplina [e 1Kb] et correptione Domini (Eph. VI, 4).



CAP. LXXII.---SERVOS, CUM CREDIDERINT, PLUS DOMINIS CARNALIBUS SERVIRE DEBERE.

In Epistola Pauli ad Ephesios: Servi [f 1Kb] , obedite dominis carnalibus cum metu et tremore 325 et in simplicitate cordis vestri sicut Christo, non ad oculum servientes, [Col. 0771B] quasi hominibus placentes, sed quasi servi Dei. (Ephes. VI, 5).



CAP. LXXIII.---ITEM DOMINOS MITIORES ESSE DEBERE.

Item illic [g 1Kb] : Et vos, domini, eadem facite ad eos, laxantes iracundiam [h 1Kb] , scientes quia et vester [i 1Kb] et ipsorum Dominus est in coelis, et exceptio personarum non est in illo [j 1Kb] (Ephes. VI, 1, 7, 8).



CAP. LXXIV.---VIDUAS PROBATAS QUASQUE HONORANDAS.

In Epistola Pauli ad Timotheum prima: Viduas honora quae vere sunt viduae. Quae autem delicata est vidua, vivens [k 1Kb] mortua est (I Tim. V, 3). Et iterum: Juniores autem viduas praeteri [l 1Kb] . Cum enim [m 1Kb] delicatae [Col. 0771C] fuerint, in Christo nubere volunt, habentes judicium, quoniam primam fidem reprobaverunt (I Tim. V, 11).



CAP. LXXV.---SUORUM, ET MAXIME FIDELIUM, CURAM PLUS UNUMQUEMQUE HABERE DEBERE.

Apostolus ad Timotheum prima: Si quis autem suorum, et maxime domesticorum, non agit curam, fidem denegat, et est deterior infideli (I Tim. V, 8). De hoc ipso apud Esaiam: Si videris nudum, vesti, et domesticos seminis tui non despicias [n 1Kb] (Isa. LVIII, 7). De quibus domesticis in Evangelio dictum est: Si patremfamilias dixerunt Beelzebub, quanto magis domesticos ejus (Matth. X, 25)?



CAP. LXXVI.---MAJOREM NATU NON TEMERE ACCUSANDUM.

[Col. 0771D] Ad Timotheum prima: Adversus majorem natu accusationem ne receperis (I Tim. V, 19).



CAP. LXXVII.---PECCANTEM PUBLICE OBJURGANDUM.
[Col. 0772A]

In Epistola Pauli ad Timotheum prima: Peccantes coram omnibus corripe, ut et caeteri metum habeant (I Tim. V, 20).



CAP. LXXVIII.---CUM HAERETICIS NON LOQUENDUM.

Ad Titum: Haereticum hominem post unam correptionem devita, sciens quoniam perversus est hujusmodi et peccat, et est a semetipso damnatus (Tit. III, 10, 11). De hoc ipso in Epistola Joannis: Ex nobis exierunt, sed non fuerunt ex nobis. Si enim fuissent ex nobis, mansissent utique nobiscum (I Joan. II, 19). Item ad Timotheum secunda: Sermo eorum ut cancer serpit (II Tim. II, 17).



CAP. LXXIX.---INNOCENTIAM FIDENTER PETERE ET IMPETRARE.
[Col. 0772B]

In Epistola Joannis: Si cor nostrum nos non reprehendat, fiduciam habemus ad Deum, et quodcumque petierimus accipiemus ab eo (I Joan. III, 21). Item in Evangelio cata Matthaeum: Beati [o 1Kb] mundo corde, quoniam ipsi Deum videbunt (Matth. V, 8). Item in Psalmo XXIII: Quis ascendet in montem Domini, aut quis stabit in loco sancto ejus? Innocens manibus et mundo corde [p 1Kb] (Ps. XXIII, 3, 4).



CAP. LXXX.---NIHIL LICERE DIABOLO IN HOMINEM, NISI DEUS PERMISERIT.

In Evangelio cata Joannem dixit Jesus: Nullam [Col. 0772C] haberes potestatem adversus me, nisi data tibi esset desuper (Joan. XIX, 11). Item in Basilion tertio: Et excitavit Dominus Satanan ipsi Salomoni (III Reg. XI, 23). Item in Job [q 1Kb] prius Deus permisit, et tunc diabolo licuit (Job II, 6). Et in Evangelio Dominus [r 1Kb] ante permisit, dicendo Judae: Quod facis fac celerius [s 1Kb] (Joan. XIII, 27). Item apud Salomonem in Proverbiis: Cor regis in manu Dei (Prov. XXI, 1).



CAP. LXXXI.---MERCEDEM MERCENARIO CITO REDDENDAM.

In Levitico: Non dormiet merces mercenarii tui apud te usque in mane [t 1Kb] (Levit. XIX, 13).



CAP. LXXXII.---NON AUGURANDUM.

[Col. 0772D] In Deuteronomio: Non ominemini [u 1Kb] , neque auguremini (Deut. XVIII, 10).



[1Kb] CAP. LXXXIII.---CIRRUM IN CAPITE NON HABENDUM [a 1Kb] .
[Col. 0773A]

In Levitico: Non facietis cirrum ex coma capitis vestri (Levit. XIX, 27).



CAP. LXXXIV.---NON VELLENDUM.

Non corrumpetis effigiem barbae vestrae (Levit. XIX, 27).



CAP. LXXXV.---SURGENDUM CUM EPISCOPUS ET PRESBYTER VENIAT.

In Levitico: A facie senioris exsurges, et honorabis personam [b 1Kb] presbyteri [c 1Kb] (Levit. XIX, 32).



CAP. LXXXVI.---SCHISMA NON FACIENDUM, ETIAMSI IN UNA FIDE ET IN EADEM TRADITIONE PERMANEAT QUI RECEDIT.

[Col. 0773B] In Ecclesiastico apud Salomonem: Scindens ligna periclitabitur 326 in eis, si exciderit ferrum (Eccli. X, 9). Item in Exodo: In domo una comedetur, non ejicietis de domo carnem foras (Exod. XII, 46). Item in Psalmo CXXXII: Ecce quam bonum et quam jucundum [d 1Kb] habitare [e 1Kb] fratres in unum (Ps. CXXXII, 1)! Item in Evangelio cata Matthaeum: Qui non est mecum, adversus me est, et qui mecum non colligit spargi [f 1Kb] (Matth. XII, 30). Item in Epistola Pauli ad Corinthios prima: Obsecro autem vos, fratres, per nomen Domini nostri Jesu Christi ut id ipsum dicatis omnes, et non sint in vobis schismata, sitis autem compositi [g 1Kb] in eodem sensu et in eadem sententia (I Cor. I, 10). Item in Psalmo LXVII: Deus, qui inhabitare facit unanimes [h 1Kb] in domo (Ps. LXVII, 6).



CAP. LXXXVII.---FIDELES SIMPLICES CUM PRUDENTIA ESSE DEBERE.
[Col. 0773C]

In Evangelio cata Matthaeum: Estote prudentes sicut serpentes, et simplices sicut columbae (Matth. X, 16). Et iterum: Vos estis sal terrae. Si autem sal infatuatum fuerit [i 1Kb] , in quo salietur? Ad nihil [j 1Kb] valet, nisi ut projiciatur foras et conculcetur [k 1Kb] ab hominibus (Matth. V, 13).



CAP. LXXXVIII.---FRATREM NON CIRCUMVENIENDUM.

In Epistola Pauli ad Thessalonicenses prima: Non [Col. 0774A] circumvenire [l 1Kb] in negotio fratrem suum, quia ultor [m 1Kb] est Deus de his omnibus (I Thess. IV, 6).



CAP. LXXXIX.---SUBITO VENIRE FINEM MUNDI.

Inquit Apostolus [n 1Kb] : Dies Domini, sicut fur in nocte, ita veniet [o 1Kb] . Cum dixerint pax [p 1Kb] et firmitas [q 1Kb] , tunc illis repentinus adveniet interitus [r 1Kb] (I Thess. V, 2). Item in Actibus Apostolorum: Nemo potest cognoscere tempus aut tempora [s 1Kb] quae Pater posuit in sua potestate (Act. I, 7).



CAP. XC.---UXOREM A VIRO NON RECEDERE, AUT SI RECESSERIT, INNUPTAM MANERE.

In Epistola Pauli ad Corinthios prima: Iis autem quae nupserunt praecipio, non ego, sed Dominus, uxorema [Col. 0774B] a viro non separari [t 1Kb] , si autem recesserit [u 1Kb] , manere innuptam [v 1Kb] , aut reconciliari viro, et virum uxorem non dimittere [x 1Kb] (I Cor. VII, 10).



CAP. XCI.---TANTUM UNUMQUEMQUE TENTARI QUANTUM POTEST SUSTINERE.

In Epistola Pauli ad Corinthios prima: Tentatio vos non occupabit [y 1Kb] , nisi humana. Fidelis autem Deus, qui non patietur vos tentari super quod [z 1Kb] potestis, sed faciet cum tentatione etiam evadendi facultatem, ut possitis tolerare (I Cor. XI, 3).



CAP. XCII.---NON QUICQUID LICET ESSE FACIENDUM.

Paulus in Epistola ad Corinthios prima: Omnia licent, sed non omnia expediunt. Omnia licent, sed non omnia aedificant (I Cor. VI, 11).



CAP. XCIII.---PRAEDICTUM QUOD HAERESES FUTURAE ESSENT.
[Col. 0774C]

In Epistola Pauli ad Corinthios prima: Oportet et haereses esse, ut probati manifesti sint in vobis (I Cor. XI, 19)



CAP. XCIV.---CUM TIMORE ET HONORE EUCHARISTIAM ACCIPIENDAM.

In Levitico: Anima autem quaecumque manducaverit ex carne sacrificii salutaris, quod est Domini, et immunditia ipsius super ipsum est, peribit anima illa de [Col. 0775A] populo suo (Levit. VII, 20). Item ad Corinthios prima: Quicumque ederit panem aut biberit calicem Domini indigne, reus erit corporis et sanguinis Domini (I Cor. XI, 27).



CAP. XCV.---BONIS [a 1Kb] CONVIVENDUM [b 1Kb] , MALOS AUTEM VITANDOS.

Apud Salomonem in Proverbiis: Ne adduxeris impium in habitaculum justorum (Prov. XXIV, 15). Item apud eumdem in Ecclesiastico: Viri justi sint tibi convivae (Eccli. IX, 22). Et iterum: Amicus fidelis medicamentum vitae et immortalitatis (Ibid. VI, 16). Item illic: Longe abesto ab homine potestatem habente occidendi [c 1Kb] , et non suspicaberis timorem (Ibid. IX, 13). Item illic: Beatus [d 1Kb] qui invenit amicum verum, et qui enarrat justitiam auri audienti (Ibid. XXV, [Col. 0775B] 12). Item illic: Sepi aures tuas spinis, et noli audire linguam nequam (Ibid., XLVIII, 23). Item in Psalmo XVII: Cum justo justificaberis [e 1Kb] , et cum viro innocente innocens eris, et cum perverso perversus eris [f 1Kb] . (Ps. XVII, 28). Item in Epistola Pauli ad Corinthios prima: Corrumpunt ingenia bona confabulationes pessimae (I Cor. XV, 33).



327 CAP. XCVI.---FACTIS, NON VERBIS, OPERANDUM.

Apud Salomonem in Ecclesiastico: Noli citatus esse in lingua tua, et inutilis et remissus in operibus tuis (Eccli. IV, 34). Et Paulus ad Corinthios prima: Non in sermone est regnum Dei, sed in virtute (I Cor. IV, 20). Item ad Romanos: Non auditores legis justi sunt apud Deum, sed factores legis justificabuntur [Col. 0775C] (Rom II, 13). Item in Evangelio cata Matthaeum: Qui fecerit et sic docuerit, maximus vocabitur in regno coelorum (Matth. V, 19). Item illic: Omnis qui audit verba mea et facit ea, similabo eum viro sapienti qui aedificavit domum suam super petram. Descendit pluvia [g 1Kb] , venerunt flumina, flaverunt venti et impegerunt in domum illam, et non cecidit. Fundata enim fuit super petram. Et omnis qui audit verba mea, et non facit [h 1Kb] ea, similabo eum viro stulto qui aedificavit domum suam super arenam. Descendit pluvia, venerunt flumina, flaverunt venti et impegerunt in domum illam, et cecidit, et facta est ruina ejus magna (Matth. VII, 24-27).



CAP. XCVII.---ET AD FIDEM ET AD CONSECUTIONEM PROPERANDUM.

[Col. 0775D] Apud Salomonem in Ecclesiastico: Ne tardes converti ad Deum, et ne differas [i 1Kb] de die in diem. Subito enim venit ira illius [j 1Kb] (Eccles. V, 8).



CAP. XCVIII.---CATECUMINUM PECCARE JAM NON DEBERE.
[Col. 0776A]

In Epistola Pauli ad Romanos: Faciamus mala dum veniunt bona [k 1Kb] , quorum condemnatio justa est (Rom. III, 8).



CAP. XCIX.---JUDICIUM SECUNDUM TEMPORA FUTURUM, VEL AEQUITATIS ANTE LEGEM, VEL LEGIS POST MOYSEN.

Paulus ad Romanos: Quotquot sine lege peccaverunt, sine lege [l 1Kb] peribunt; et quotquot in lege peccaverunt per legem et judicabuntur (Rom. II, 12.).



CAP. C. GRATIAM DEI GRATUITAM ESSE DEBERE.

In Actibus Apostolorum: Pecunia tua [m 1Kb] tecum sit in [Col. 0776B] perditione, quia existimasti [n 1Kb] gratiam Dei per pecuniam possideri [o 1Kb] (Act. VIII, 20). Item in Evangelio: Gratis [p 1Kb] accepistis, gratis date (Matth. X, 3). Item illic: Domum Patris mei domum fecistis negotiationis, et domum orationis vos fecistis speluncam latronum (Joan. II, 16) Item apud Esaiam: Qui sititis, vadite ad aquam; et quotquot non habetis pecuniam, euntes emite, et bibite [q 1Kb] sine pecunia (Isa. LV, 1). Item in Apocalypsi: Ego et , initium et finis. Ego sitienti dabo de fonte aquae vitae gratis. Qui vicerit, possidebit ea [r 1Kb] et eorum haereditatem; et ero ejus Deus, et ille erit mihi filius [s 1Kb] (Apoc. XXI, 6).



CAP. CI.---SPIRITUM SANCTUM IN IGNE FREQUENTER APPARUISSE.

In Exodo: Et mons Sina fumabat [t 1Kb] totus, quoniam [Col. 0776C] descenderat Deus in eum in igne (Exod. XIX, 18). Item in Actibus Apostolorum: Et factus est subito de coelo sonus quasi ferretur flatus vehemens, et implevit totum illum locum in quo erant sedentes [u 1Kb] . Et visae sunt illis linguae divisae quasi ignis, qui et insedit in unumquemque illorum; et impleti sunt omnes Spiritu sancto (Act. II, 2). Item in sacrificiis quaecumque accepta habebat Deus, descendebat ignis de coelo qui sacrificata consumeret (I Reg. XVIII, 33). In Exodo: In flamma ignis apparuit Angelus Domini de rubo (Exod. III, 2).



CAP. CII.---CORREPTIONEM BONOS QUOSQUE [v 1Kb] LIBENTER AUDIRE DEBERE.

Apud Salomonem in Proverbiis: Qui corripit impium, [Col. 0776D] odietur ab eo. Corripe sapientem, et diliget te [x 1Kb] (Prov. IX, 8).



CAP. CIII.---A MULTILOQUENTIA [a 1Kb] TEMPERANDUM.
[Col. 0777A]

Apud Salomonem: Ex multiloquentia non effugies peccatum, parcens autem labiis sensatus eris (Prov. X, 19).



CAP. CIV.---NON MENTIENDUM.

[b 1Kb] Abominatio est Domino [c 1Kb] labia mendacia (Prov. XII, 22).



CAP. CV.---FREQUENTER EMENDANDOS QUI DELINQUUNT IN DOMESTICO MINISTERIO.

In Salomone: Qui parcit baculo [d 1Kb] , odit filium (Prov. XIII, 24). Et iterum: Ne destiteris [e 1Kb] parvulum emendando (Prov. XIX, 12).



CAP. CVI.---INJURIA ACCEPTA, PATIENTIAM TENENDAM, ET ULTIONEM DEO RELINQUENDAM [f 1Kb] .

[Col. 0777B] 328 Ne dixeris, Ulciscar me de inimico meo, sed sustine Dominum ut tibi auxilio sit (Deut. XXXII, 35). Item alibi: Mihi vindictam, ego retribuam, dicit Dominus (Rom. XII, 19). Item apud Sophoniam: Exspecta me, dicit Dominus, in die resurrectionis meae in testimonium, quoniam judicium meum ad congregationes gentium, ut excipiam reges et effundam super eos iram meam (Soph. III, 8).



CAP. CVII.---NON DETRAHENDUM.

Apud Salomonem in Proverbiis: Noli diligere detrahere, ne extollaris [g 1Kb] (Prov. XVII, 9). Item in Psalmo XLIX: Sedens adversus fratrem tuum detrahebas, et adversus filium matris tuae ponebas scandalum (Ps. XLIX, 21). Item in Epistola Pauli ad Colossenses [h 1Kb] : [Col. 0777C] De nullo male loqui, nec litigiosos esse (Tit. III, 2).



CAP. CVIII.---NON ESSE PROXIMO INSIDIANDUM.

Apud Salomonem in Proverbiis: Qui fodit foveam proximo suo, ipse incidet in eam (Prov. XXVI, 27).



CAP. CIX.---INFIRMOS VISITANDOS.

Apud Salomonem in Ecclesiastico: Ne pigriteris visitare infirmum. Ex his enim in dilectione firmaberis (Eccli. VI, 39). Item in Evangelio: Infirmus fui, et [i 1Kb] visitastis me; in carcere fui, et venistis ad me (Matth. XXV, 36).



CAP. CX.---SUSURRONES MALEDICTOS ESSE.

In Ecclesiastico apud Salomonem: Susurro et bilinguis [Col. 0777D] maledictus [j 1Kb] . Multos [k 1Kb] enim turbabit pacem habentes (Eccli. XXVIII, 15).



CAP. CXI.---SACRIFICIA MALORUM ACCEPTALIA [l 1Kb] NON ESSE.
[Col. 0778A]

Apud eumdem: Dona iniquorum non probat [m 1Kb] Altissimus (Eccli. XXXIV, 23).



CAP. CXII.---GRAVIUS JUDICARI DE HIS QUI IN SAECULO PLUS HABUERUNT POTESTATIS.

Apud Salomonem: Judicium durissimum in his qui praesunt [n 1Kb] fiet. Exiguo enim conceditur misericordia, potentes autem potenter tormenta patientur (Sap. VI, 6). Item in Psalmo secundo: Et nunc, reges, intelligite, emendamini [o 1Kb] qui judicatis terram (Ps. II, 10).



CAP. CXIII.---VIDUAM ET PUPILLOS PROTEGI OPORTERE.

Apud Salomonem: Esto pupillis misericors ut pater, et pro viro matri illorum; et eris velut filius Altissimi [p 1Kb] , [Col. 0778B] si obedieris (Eccli., IV, 18). Item in Exodo: Omnem viduam et orphanum non vexabitis. Si autem vexaveritis eos [q 1Kb] , et vociferantes exclamaverint ad me, exaudiam exclamationes eorum, et irascar animo in vobis, et perimam vos gladio; et erunt conjuges vestrae viduae, et filii vestri orphani (Exod. XXII, 22). Item apud Esaiam: Judicate pupillo [r 1Kb] , et justificate viduam, et venite, disputemus, dicit Dominus (Isa. I, 17). Item apud Job: Conservavi egenum de manu potentis, et pupillo cui non erat adjutor auxiliatus sum. Os viduae benedixit me (Job. XXIX, 12). Item in Psalmo LXVII: Patris orphanorum et judicis viduarum (Ps. LXVII, 5).



CAP. CXIV.---DUM IN CARNE EST QUIS, EXOMOLOGESIN FACERE DEBERE.

[Col. 0778C] In Psalmo quinto: Apud inferos autem quis confitebitur tibi (Ps. VI, 6)? Item in Psalmo XXIX: Numquid exomologesin [s 1Kb] faciet tibi pulvis (Ps. XXIX, 12)? Item alibi exomologesin faciendam: Malo poenitentiam peccatoris quam mortem [t 1Kb] (Ezech. XXXIII, 11). Item apud Hieremiam: Haec dicit Dominus: Numquid qui cadit non surget [u 1Kb] , aut qui avertitur non convertetur (Hier. VIII, 4)?



CAP.---CXV. ADULATIONEM PERNICIOSAM ESSE.

Apud Esaiam: Qui vos felices dicunt, in errorem vos mittunt, et semitas pedum vestrorum turbant [v 1Kb] (Isa. III, 12).



CAP. CXVI.---PLUS AB EO DILIGI DEUM, CUI IN BAPTISMO PLURA PECCATA DIMITTUNTUR.

[Col. 0778D] In Evangelio cata Lucam: Cui plus dimittitur, plus [Col. 0779A] diligit; et cui minus [a 1Kb] dimittitur, modicum diligit (Luc. VI, 47).



CAP. CXVII.---FORTEM CONGRESSIONEM ESSE ADVERSUS DIABOLUM, ET IDEO FORTITER NOS STARE DEBERE, UT POSSIMUS VINCERE.

In Epistola Pauli ad Ephesios: Non est nobis colluctatio adversus carnem et sanguinem, sed adversus potestates et principes hujus mundi et harum tenebrarum [b 1Kb] , adversus spiritalia nequitiae in coelestibus. Propter hoc induite arma [c 1Kb] Dei, ut possitis resistere [d 1Kb] in die nequissimo, ut, cum omnia perfeceritis, stetis accincti lumbos vestros in veritate Evangelii, induentes [e 1Kb] loricam justitiae, et calciati pedes in praeparatione Evangelii pacis, in omnibus [f 1Kb] assumentes scutum fidei, in quo [Col. 0779B] possitis omnia ignea jacula [g 1Kb] nequissimi extinguere, et galeam salutis assumere et gladium spiritus, qui est [h 1Kb] verbum Dei [i 1Kb] (Eph. VI, 12-17).



CAP. CXVIII.---ITEM, DE ANTICHRISTO, QUOD IN HOMINEM [j 1Kb] VENIAT [k 1Kb] .

Apud Esaiam: Hic homo qui concitat terram [l 1Kb] , commovet reges, qui ponit orbem terrae totum desertum (Isa. XIV, 16, 17).



[1Kb] CAP. CXIX.---GRAVE FUISSE JUGUM LEGIS, QUOD A NOBIS ABJECTUM EST, ET LEVE ESSE JUGUM DOMINI, QUOD A NOBIS SUSCEPTUM EST.
[Col. 0780A]

In Psalmo secundo: Ad quid tumultuatae sunt [m 1Kb] gentes, et populi meditati sunt inania? Adstiterunt reges terrae, et principes congregati sunt [n 1Kb] in unum adversus Dominum et adversus Christum ejus. Dirumpamus vincula eorum, et projiciamus [o 1Kb] a nobis jugum eorum (Ps. II, 1). Item in Evangelio cata Matthaeum: Venite ad me, omnes qui laboratis et onerati estis, et ego vos requiescere faciam [p 1Kb] . Tollite jugum meum super vos, et discite a me quia mitis sum et humilis corde, et invenietis requiem animabus vestris. Jugum enim meum bonum est [q 1Kb] , et onus meum leve [r 1Kb] est (Matth. XI, 8). Item in Actibus Apostolorum: Visum est [Col. 0780B] sancto Spiritui et nobis nullam vobis imponere sarcinam quam ista quae ex necessitate sunt, abstinere vos ab idololatriis et sanguinis effusione [s 1Kb] et fornicatione. Et quaecumque vobis fieri non vultis, aliis ne feceritis [t 1Kb] (Act. XV, 8).



CAP. CXX.---ORATIONIBUS INSISTENDUM.

In Epistola Pauli ad Colossenses: Instate orationi, vigilantes in ea (Coloss. IV, 2). Item in Psalmo primo: Sed in lege [u 1Kb] Domini voluntas ejus, et in lege ejus meditabitur die ac nocte [v 1Kb] (Ps. I, 2).




[Col. 0779]
339 LIBER DE SPECTACULIS. [2Kb] (C,G,S)*





ARGUMENTUM.
[Col. 0779D]

Agit primum auctor adversus illos qui spectacula gentilium publica Scripturarum auctoritate vindicare nitebantur, et quamquam nusquam disertis [Col. 0780D] Scripturae verbis prohibita sint, damnata tamen idololatriae interdicto hinc probat, quod nullum non spectaculi genus idolis consecratum sit. Deinde, per [Col. 0781A] singula ludorum genera, quae sint in spectando pericula, paulo latius quam Epistola secunda ad Donatum prosequitur, et praesertim eorum quibus »obscoenitatis, inquit, magisterium traditur simulacris libidinis.« Postremo spectacula Christiano homine digna, quibus merito oblectare se debeat, paucis recenset. Imitatus haud dubie librum Tertulliani de Spectaculis, quem alicubi et graece et latine se scripsisse ille indicat, tam refertum iis omnibus quae ad hoc institutum faciunt, ut commentarii loco esse possit dum de spectaculorum diversitate agendum est.

[1Kb] I. CYPRIANUS plebi in Evangelio stanti salutem. Ut me satis contristat et animum meum graviter affligit cum nulla mihi scribendi ad vos porrigitur occasio, [Col. 0781B] detrimentum est enim meum vobiscum non colloqui, ita nihil mihi tantam laetitiam hilaritatemque restituit quam cum adest rursus occasio. Vobiscum me esse arbitror cum vobis per litteras loquor. Quamquam igitur ita se haec habere quae dico certos vos esse sciam nec quicquam de verborum meorum veritate dubitare, tamen etiam argumentum sinceritatem rei asserit. Nam, cum nulla prorsus praeteritur occasio, probatur affectio. Quamvis ergo certus sim vos non minus esse in vitae actu graves quam in sacramento fideles, tamen, quoniam non desunt vitiorum assertores blandi et indulgentes patroni qui praestant vitiis auctoritatem et, quod est deterius, censuram Scripturarum coelestium in advocationem criminum convertunt, quasi sicut innocens spectaculorum ad remissionem [Col. 0781C] animi appetatur voluptas: nam et eo usque enervatus est ecclesiasticae disciplinae vigor et ita omni languore vitiorum praecipitatur in pejus, ut jam non vitiis excusatio sed auctoritas detur, placuit paucis vos nunc non instruere, sed instructos admonere, ne, quia male sunt vincta vulnera, sanitatis obductae perrumpant cicatricem. Nullum enim malum difficilius extinguitur quam quod faciles reditus habet, dum et multitudinis consensu asseritur, et excusatione blanditur.

[1Kb] II. Non pudet, non pudet, inquam, fideles homines et christiani sibi nominis auctoritatem vindicantes, superstitiones vanas gentilium cum spectaculis mixtas de Scripturis coelestibus vindicare et divinam auctoritatem idololatriae conferre. Nam, quomodo id quod [Col. 0781D] in honore alicujus idoli ab ethnicis agitur a fidelibus Christianis spectaculo frequentatur, et idololatria gentilis asseritur, et in contumeliam Dei religio vera et divina calcatur? Pudor me tenet praescriptiones [Col. 0782A] eorum in hac causa et patrocinia referre. Ubi, inquiunt, scripta sunt ista, ubi prohibita? Alioquin et auriga est Israel Helias, et ante arcam David ipse saltavit. Nabla, cynares, aera, tympana, tibias, citharas, choros legimus. Apostolus quoque dimicans cestus et colluctationis nostrae adversus spiritalia nequitiae proponit certamen. Rursus, cum de stadio sumit exempla, coronae quoque collocat praemia. Cur ergo homini Christiano fideli non liceat spectare quod licuit divinis Litteris scribere? Hoc in loco non immerito dixerim longe melius fuisse istis nullas Litteras nosse quam sic Litteras legere. Verba enim et exempla quae ad exhortationem evangelicae virtutis posita sunt, ad vitiorum patrocinia transferuntur; quoniam non ut spectarentur ista scripta sunt, sed ut animis [Col. 0782B] nostris instantia major excitaretur in rebus profuturis, dum tanta est apud ethnicos in rebus non profuturis.

III. Argumentum est ergo excitandae 340 virtutis, non permissio sive libertas spectandi gentilis erroris, ut per hoc animus plus accendatur ad evangelicam virtutem propter divina praemia cum per omnium laborum et dolorum calamitatem concedatur pervenire ad aeterna compendia. Nam quod Helias auriga est Israelis non patrocinatur spectandis circensibus: in nullo enim is circo cucurrit. Et quod David in conspectu Dei choros egit nihil adjuvat in theatro sedentes Christianos fideles: nulla enim obscoenis motibus membra distorquens desaltavit graecae libidinis fabulam. Nabulae, cynarae, tibiae, tympana, citharae Domino servierunt, non idolis. Non igitur praescribatur ut [Col. 0782C] spectentur illicita; a diabolo artifice ex sanctis in illicita mutata sunt. Praescribat igitur istis pudor, etiamsi non possunt sanctae Litterae. Quaedam enim Scriptura magis providet in praecipiendo. Verecundiam passa, plus interdixit, quia tacuit. Veritas, si ad haec usque descenderet, pessime de fidelibus suis sensisset. Nam et plerumque in praeceptis quaedam utilius tacentur: admonent saepe dum interdicuntur. Ita etiam tacentur dum in Litteris scripta sunt, et praeceptorum loco severitas loquitur, et ratio docet quae Scriptura conticuit. Secum tantummodo unusquisque deliberet, et cum persona professionis suae loquatur, et nihil umquam indecorum geret. Plus enim ponderis habebit conscientia quae nulli se alteri debebit nisi sibi.

[Col. 0782D] [1Kb] IV. Quid Scriptura interdixit? Prohibuit enim spectari quod prohibet geri. Omnia, inquam, ista spectaculorum genera damnavit quando idololatriam sustulit, [Col. 0783A] ludorum omnium matrem, unde haec vanitatis et levitatis monstra venerunt. Quod enim spectaculum sine idolo? quis ludus sine sacrificio? quod certamen non consecratum mortuo? Quid inter haec Christianus fidelis facit? Si idololatriam fugit, quid qui jam sanctus sit de rebus criminosis voluptatem capit? Quid contra Deum superstitiones probat, quas amat dum spectat? Caeterum, sciat omnia haec inventa daemoniorum esse, non Dei. Impudenter in Ecclesia daemonia exorcizat quorum voluptates in spectaculis laudat; et cum semel illi renuntians, rescissa sit res omnis in Baptismate, dum post Christum ad diaboli spectaculum vadit, Christo tamquam diabolo renuntiat. Idololatria, ut jam dixi, ludorum omnium mater est; quae ut ad se Christiani fideles veniant, blanditur [Col. 0783B] illis per oculorum et aurium voluptatem. Romulus Conso, quasi consilii deo, ob rapiendas Sabinas circenses, primus consecravit. Caeterum reliqui, dum Urbem fames occupasset, ad avocationem populi acquisiti sunt ludi scenici, Cereri et Libero dicati postmodum reliquisque idolis et mortuis. Graeca illa certamina vel in cantibus, vel in fidibus, vel in vocibus, vel in viribus praesides suos habent varia daemonia et quicquid est aliud quod spectantium aut oculos movet aut delinit aures, si cum origine sua et institutione quaeratur, causam praefert aut idolum aut daemonium aut mortuum. Ita diabolus artifex, quia idololatriam per se nudam sciebat horreri, spectaculis miscuit, ut per voluptatem posset amari.

[2Kb] V. Plura prosequi quid est necesse, vel sacrificiorum [Col. 0783C] in ludis genera monstruosa describere, inter quae nonnumquam et homo fit hostia latrocinio sacerdotis, dum cruor etiam de jugulo calidus exceptus spumanti patera, dum adhuc fervet, et quasi sitienti idolo in faciem jactatus crudeliter propinatur, et inter voluptates spectantium quorumdam mors erogatur, ut per cruentum spectaculum saevire discatur, quasi parum sit homini privata sua rabies, nisi illam 341 et publice discat. In poenam hominis fera rabida nutritur in deliciis, ut sub spectantium oculis crudelius insaniat. Erudit artifex belluam, quae clementior fortasse fuisset si non illam magister crudelior saevire docuisset. Ergo, ut taceam quicquid latius idololatria probat, quam vana sunt ipsa certamina, lites in coloribus, contentiones in cursibus, favores in honoribus, [Col. 0783D] gaudere quod equus velocior fuerit, moerere [Col. 0784A] quod pigrior, annos pecoris computare, consules nosse, aetates discere, prosapiam designare, avos ipsos atavosque commemorare! Quam hoc totum otiosum negotium, immo quam turpe et ignominiosum, hunc, inquam, memoriter totam equini generis sobolem computantem et sine offensa spectaculi cum magna velocitate referentem! Parentes Christi, si praeroges, nescit, ut infelicius sit et scire. Quod si rursum praerogem quo ad aliquod spectaculum nescit, aut infelicior, si scit. Quod si rursum praerogem quo ad aliquod spectaculum itinere pervenerit, confitebitur per luparum, per prostitutarum nuda corpora, per publicam libidinem, per dedecus publicum, per vulgarem lasciviam, per communem omnium contumeliam. Cui ut non objiciam quod fortasse commisit, vidit tamen quod committendum [Col. 0784B] non fuit, et oculos ad idololatriae spectaculum per libidinem duxit, ausus secum sanctum in lupanar ducere, si potuisset; qui festinans ad spectaculum, dimissus e Dominico et adhuc gerens secum, ut assolet, Eucharistiam, inter corpora obscoena meretricum Christi sanctum corpus infidelis iste circumtulit, plus damnationis meritus de itinere quam de spectaculi voluptate.

[1Kb] VI. Sed, ut de hoc scenae inquinamento inverecundo jam transitum faciam, pudet referre quae dicuntur, pudet etiam accusare quae fiunt, argumentorum strophas, adulterorum fallacias, mulierum impudicitias, scurriles jocos, parasitos sordidos, ipsos quoque patresfamilias togatos modo stupidos, modo obscoenos, in omnibus stolidos, in omnibus inverecundos. [Col. 0784C] Et cum nulli hominum aut generi aut professioni ab improborum istorum sermone parcatur, ab omnibus tamen ad spectaculum convenitur. Commune dedecus delectat, videre vel recognoscere otia vel discere. Concurritur illic ad pudorem publicum lupanaris, ad obscoenitatis magisterium, ne quid secreto minus agatur quam quod in publico discitur; et inter ipsas leges docetur quidquid legibus interdicitur. Quid inter haec Christianus fidelis facit cui vitia non licet nec cogitare? quid oblectatur simulacris libidinis, ut in ipsis deposita verecundia audacior fiat ad crimina? Discit et facere dum consuescit videre. Illae tamen quas infelicitas sua ad servitutem inseruit et prostravit, libidines publicas occultant, et dedecus suum de latebris consolantur. Erubescunt [Col. 0784D] videri etiam quae pudorem vendiderunt. At istud publicum [Col. 0785A] monstrum omnibus videntibus geritur, et prostitutarum transitur obscoenitas. Quaesitum est quomodo adulterium oculis admitteretur. Huic dedecori condignum dedecus superducitur. Homo fractus omnibus membris, et vir ultra muliebrem mollitiem dissolutus, cui ars sit verba manibus expedire; et propter unum nescio quem nec virum nec feminam, commovetur civitas tota, ut desaltentur fabulosae antiquitatum libidines. Ita amatur quidquid non licet, ut quae etiam aetas absconderat, sub oculorum memoriam reducantur.

VII. Non est libidini satis malis suis uti praesentibus, nisi suum de spectaculo faciat in quo etiam superior aetas erraverat. Non licet 342, inquam, adesse Christianis fidelibus, non licet omnino, nec illis quos [Col. 0785B] ad delinimenta aurium ad omnes ubique Graecia instructos suis vanis artibus mittit. Clangores tubae bellicos alter imitatur raucos, alter lugubres sonos spiritu tibiam inflante moderatur, alter, cum choris et cum hominis canora voce contendens spiritu suo, quem de visceribus suis in superiora corporis nitens hauserat, tibiarum foraminibus modulatur; nunc effuso, et nunc intus occluso atque in aerem pro certis foraminum meatibus emisso, nunc in articulo sonum frangens, loqui digitis elaborat, ingratus artifici qui linguam dedit. Quid loquar comicas et inutiles curas? quid illas magnas tragicae vocis insanias? quid nervos cum clamore commissos? Haec etiamsi non essent simulacris dicata, adeunda tamen et spectanda non essent Christianis fidelibus; quoniam, etsi [Col. 0785C] non haberent crimen, habent in se maximam et parum congruentem fidelibus vanitatem.

VIII. Nam illa altera reliquorum dementia est manifesta otiosis hominibus negotiatio; et prima victoria est ut ultra modum humanum venter esurire potuisse super titulo coronatae edacitatis flagitiosae nundinae; ictibus vulnerum infelix facies locatur, ut infelicior venter saginetur. Quam foeda praeterea ista luctamina, vir infra virum jacens amplexibus inhonestis et nexibus implicatur! In tali certamine viderit vel vincat, pudor tamen victus est. Ecce tibi alter nudus salit, alter orbem aereum contentis in aerem viribus jactat. Haec gloria non est, sed dementia. Denique remove spectatorem, reddideris vanitatem. Fugienda sunt ista a Christianis fidelibus, ut jam frequenter [Col. 0785D] diximus, tam vana, tam perniciosa, tam sacrilega spectacula, a quibus et oculi nostri et aures essent custodiendae. Cito in hoc assuescimus quod audimus, quod videmus. Nam, cum mens hominis ad vitia ipsa ducatur, quid faciet, si habuerit exempla naturae corporis lubrica quae sponte corruit? quid faciet, [Col. 0786A] si fuerit impulsa? Avocandus est igitur animus ab istis.

IX. Habet Christianus spectacula meliora, si velit; habet veras et profuturas voluptates, si se recognoverit. Et, ut omittam illa quae nondum contemplari possunt, habet istam mundi pulchritudinem, quam videat atque miretur, solis ortum aspiciat, rursus occasum mutuis vicibus dies noctesque revocantem, globum lunae temporum cursus incrementis suis decrementisque signantem, astrorum micantium choros et assidue de summa mobilitate fulgentes, anni totius per vices summa de summo membra divisa, et dies ipsos cum noctibus per horarum spatia digestos, terrae molem libratam cum montibus, et proflua flumina cum suis fontibus, extensa maria cum suis fluctibus [Col. 0786B] atque littoribus, interim constantem pariter summa conspiratione nexibusque concordiae extensum aerem medium tenuitate sua cuncta vegetantem, nunc imbres contractis nubibus profundentem, nunc serenitatem refecta raritate revocantem, et in omnibus istis incolas proprios, in aere aves, in aquis pisces, in terra hominem. Haec, inquam, et alia opera divina sint Christianis fidelibus spectacula. Quod theatrum humanis manibus exstructum istis operibus poterit comparari? Magnis licet lapidum molibus exstruatur, cristae sunt montium altiores, et auro licet tecta laquearia resplendeant, astrorum fulgore vincentur. Numquam humana opera mirabitur quisquis se recognoverit filium Dei. Dejicit se de culmine generositatis suae qui admirari aliquid praeter Dominum potest.

[Col. 0786C] [1Kb] X. Scripturis, inquam, sacris incumbat Christianus fidelis; et ibi 343 inveniet condigna fidei spectacula. Videbit instituentem Deum mundum suum, et cum caeteris animalibus hominis illam admirabilem fabricam melioremque facientem. Spectabit mundum in delictis suis, justa naufragia, piorum praemia, impiorumque supplicia, maria populo siccata, et de petra rursus populo maria porrecta. Spectabit de coelo descendentes messes, non ex aratro impressas, flumina transitus siccos refraenatis aquarum agminibus exhibentia. Videbit in quibusdam fidem cum igne luctantem, feras religione superatas et in mansuetudinem conversas. Intuebitur et animas ab ipsa etiam morte revocatas. Considerabit etiam de sepulchris admirabiles ipsorum consumptorum jam ad vitam corporum [Col. 0786D] reductas, et in his omnibus majus jam videbit spectaculum, diabolum illum, qui totum detriumphaverat mundum, sub pedibus Christi jacentem. Quam hoc decorum spectaculum, fratres, quam jucundum, quam necessarium, intueri semper spem suam, et oculos aperire ad salutem suam! Hoc est spectaculum [Col. 0787A] quod videtur etiam luminibus amissis. Hoc est spectaculum quod non exhibet praetor aut consul, sed qui est solus et ante omnia et super omnia, immo [Col. 0788A] ex quo omnia, Pater Domini nostri Jesu Christi, cui laus et honor in saecula saeculorum. Opto vos, fratres, semper bene valere. Amen.





[Col. 0787]
LIBER DE LAUDE MARTYRII. [4Kb] (C,G,S)*





ARGUMENTUM.
[Col. 0787A]

Laudem martyrii sublimi dicendi genere prosequitur, tria potissimum toto libro late pertractans: quid nempe sit, quantum sit, et cui rei prosit. Pulchris interim similitudinibus et argumento a [Col. 0787B] quotidianis funeribus sumpto, ad mortem pro Christo lubenter obeundam hortatur. Jam inter virtutes martyrii enumerat, quod universi doloris expertes martyres Domini propitiatio coronet, ita ut in eos non competat illud Christi, usque quadrantem ultimum reddere. Praemii vero loco proponit, tum a gehennae metu securitatem, tum vitae aeternae consecutionem, paucis poetico quodam more utraque describens, deinde quod quibusdam sit coronae loco martyrium, aliis qui sanguine suo lavantur peccatorum redemptio. Postremo, ubi scripturis aliquot ad confessionem nominis Christi eos animavit, ut sui memores sint rogat, cum in eis Dominus martyrium coeperit honorare, utpote quibus petentibus non negare credatur Dominus.

[Col. 0788A] [1Kb] I. ETSI incongruens est, fratres charissimi, in hoc favore dicendi aliquid trepidationis afferre, minimeque deceat gloriam tantae devotionis infringere ex eo quod fatear me coepisse dubitare, tamen identidem [Col. 0788B] dico ipsa animum deliberatione confringi [a 1Kb] , cum exequendae laudis cupiditate succenditur, et a loquendo magnitudine virtutis inhibetur, cum aut non deceat tacere, aut periculosum sit parum dicere, nisi quod aestuanti haec res sola subvenit quod videatur ignosci ei facile posse qui non timuit audere. Quamobrem, charissimi fratres, etsi potentia [b 1Kb] rei oneratur facultas ingenii, ut, quantum se in exprimenda martyrii dignitate protulerit, tantum ipso pondere laudis oppressa atque aestimatione rerum omnium de quibus cum maxime loquitur debilitata ac fracta, intra se ipsam illaqueata oratione deficiat, nec habenis liberis ac solutis in apertum sermonis eloquium vim tantae laudis expromat [c 1Kb] , tamen erit aliqua, nisi fallor, in eloquendo [Col. 0789A] facultas [a 1Kb] , quae ipsius operis oratione munita [b 1Kb] vage fundat [c 1Kb] quod a dicendo impar ingenii conscientia submovebat. Cum igitur, fratres charissimi, tot tantisque rebus impliciti, ad comprobandos [d 1Kb] salutis eximios pulcherrimosque proventus omni studio ac labore nitamur, non vereor ne quo ignaviae metu territus vel revocer vel extinguar, cum si quis ad id voluerit de quo agimus intueri, spe devotionis expensa, atque ipsa ejus magnitudine ponderata, magis miretur audere potuisse in quo 344 me positum et amplitudo rei premeret et confusam gaudio mentem in angustias animi voti sui fervor urgeret. Nam quis est quem non ista res terreat? quis quem non admirationis suae pavore subvertat?

[1Kb] II. Est enim profecto, nisi fallor, etiam in ipso [Col. 0789B] conscientiae robore admiranda formido [e 1Kb] quae nos exagitet pariter et inflammet; cujus quanto penitius inspexeris potestatem, tanto ex ipso venerandae claritatis aspectu religionis suae praemittat horrorem [f 1Kb] . Considerare enim utique debetis quantae sit gloriae vitae quamlibet maculam et sordes polluti corporis et longa vitiorum tabe concreta contagia tantoque temporis tractu mundi crimen exceptum unius ictus remediis expiare, quo et augeri merces et crimen possit excludi. Unde omnis consummatio et status vitae in martyrio est collocatus. Hoc fundamentum vitae et fidei, hoc praesidium salutis, hoc vinculum libertatis et honoris; et quamvis sint et alia per quae adipisci lux possit, tamen ad proximitatem muneris repromissi poenis patrocinantibus melius pervenitur.

[Col. 0789C] [1Kb] III. Quantae enim sit gloriae ponderate, hujus vitae cupiditatibus relegatis [g 1Kb] , atque ab omni animum naturae mundique commercio segregatum, contra adversantis discrimen opponere, nec saevitiam torquentis horrere, animari hominem dolore quo credatur extingui, et id sibi in augmentum virtutis assumere quod cruciatui putat prodesse qui punit. Nam praedurantibus licet costis resultans ungula recurrat in vulnus, et euntibus flagris cum avulsa corporis parte rediens avena ducatur, stat immobilis tamen poenis suis fortior, hoc solum secum ipse convolvens, quod in illa [Col. 0790A] crudelitate carnificum plus pro quo patitur Christus ipse patiatur. Nam quando, si negaverit Dominum, pro eo crimen subeat pro quo vicisse debebat, necesse est eum videri cuncta tolerare cui victoria debetur et poena [h 1Kb] .

[1Kb] IV. Igitur, quoniam res summa martyrium est, tria sunt quae ex eo nobis proposuimus esse dicenda: quid sit [i 1Kb] , quantum sit, cui rei prosit. Quid est ergo martyrium? Delictorum finis, periculi terminus, dux salutis, patientiae magister [j 1Kb] , domus vitae, quo profecto etiam ea occidunt quae in futuro discrimine potuissent tormenta reputari. Per hoc et testimonium nomini redditur, et majestas nominis redampliatur; non quod per se ipsa minui possit vel de scelere retractantis [k 1Kb] magnitudo ejus infringi, sed quod redundet [Col. 0790B] ad gloriae cumulum, dum circumstrepentis populi terror impavidos animos dat dolori, et minis frendentis invidiae addit ad titulum quod tantum sibi mens crescat in pugna quantum se ille putaverit vincere per quem Christus hominem voluerit coronare. Tunc ergo omne fidei robur expeditur, tunc credulitas comprobatur, cum in sermones vulgi atque in opprobrium veneris, cumque te contra illas populare insanias religiosa mente firmaveris, convincens scilicet ac repugnans quicquid sub persona tua in injuriam Christi profanus sermo jactaverit; ut cum adverso mari moles opposita reluctatur, feriant licet fluctus, et revolutum aequor identidem pulset, tamen haeret immobilis virtus, nec undis circumspumantibus adoperta succumbit, donec per scopulos vis digesta se [Col. 0790C] supprimat, et superjacens saxis in aperta littoris spatia victum aequor evadat.

[1Kb] V. Quid enim est in illis aliud quam sermo vacuus et inane colloquium et inanium voluptas prava verborum, sicut scriptum est: Oculos habent et non vident, aures habent et non audiunt (Psal. CXIII, 13). Gravatum est cor insipiens eorum, nequando convertantur et sanem illos [l 1Kb] (Isa. VI, 10). Non enim dubium est quin hoc de omnibus 345 dixerit quorum dura mens semper et obstinata pectoris feritas a devotione vitali fugata dissentit, ducente dementia, furore rapiente, [Col. 0791A] omni denique illos immanitate vexante, qua instigantur pariter ac feruntur; ut cum illis ad poenam sua facta sufficerent, poenam ipsam persecutionis agitatae crimen oneraret.

[1Kb] VI. Totum hoc in laudem martyrii spectat, totum gloriam passionis illuminat; in qua spes futuri temporis cernitur, in qua Christus ipse operatur, cujus aguntur exempla quae petimus, cujus et virtus est qua repugnamus. Et quia in hoc loco aliquid proferre suppetit, summa nimirum est ista atque admiranda dignatio, et quam nec mente concipere nec verbis valeamus implere. Quid enim nobis amplius potuisset larga pietate largiri quam ut in se primus ostenderet quod in aliis coronaret? Mortalis factus est ut immortales esse possemus, et humanae sortis exitum [a 1Kb] [Col. 0791B] pertulit, per quem reguntur humana; atque, ut nobis videretur praestitisse quod passus est, confessionem tribuit, martyria subjecit, omnia denique quibus lux opprimi [b 1Kb] posset in remedium salutare nativitatis suae meritis relegavit, humilitate praecipua, virtute divina. Cujus rei quique digni esse meruerunt morte caruerunt, omnem hanc mundi teterrimam, labem subacta mortis conditione, vicerunt.

[1Kb] VII. Non enim dubium est quantum a Domino consequantur qui saluti suae nomen Dei praetulerunt, ut in illa judicii die meliores cruor faceret, sanguisque fusus immaculatos esse [c 1Kb] monstraret. Mors quippe integriorem facit vitam, mors magis deducit ad gloriam. Sic quotiescumque, laetantibus stipulis [d 1Kb] , distenta imbribus frumenta turgescunt ac foecundae messes coguntur aestate [e 1Kb] , sic quoties ferro vitis abscinditur, [Col. 0791C] erumpentibus pampinis melius uva vestitur. Nam in et augmentum proventuri temporis cedit quicquid injuria sua proficit. Flammas quippe plerumque agris juvit immittere quo calore vagantis incendii caeca terrae spiramenta laxentur. Juvit leves stipulas crepitanti igne torrere, ut se altius gravida seges tolleret et parturientibus culmis densior arista floreret [f 1Kb] . Igitur talis et martyrii primo casus, postmodum fructus est, qui mortem tam contemnat ut vitam morte custodiat.

[1Kb] VIII Quid enim tam eximium atque sublime est, quam inter tot instrumenta carnificum devotione robusta cunctam fidei reservare virtutem [g 1Kb] ? Quid tam magnum atque pulcherrimum, quam inter tot [Col. 0792A] circumstantium gladios libertatis suae Dominum ac salutis auctorem repetita saepius voce profiteri? et maxime si ante oculos tuos ponas nihil detestabilius esse dedecore, nihil foedius servitute, nihil aliud te debere jam petere, aliud optare quam eripiendum esse cladibus saeculi, exuendum malis mundi, et inter ruinas orbis jam jamque perituri alienum a terrena contagione versari? Quid enim tibi cum hac luce, cui lux aeterna promissa est? Quid cum hoc vitae naturaeque commercio quem coeli amplitudo deposcit? Sane teneat cupiditas ista vivendi, sed quos inexpiabili malo saeviens ignis aeterna scelerum ultione torquebit. Teneat cupiditas ista vivendi, sed quibus et mori poena est et durare tormentum. Tibi jam et mundus ipse succumbit et terra cedit, qui [Col. 0792B] morientibus cunctis ad hoc reservatus es ut martyr esse potuisses. An non quotidiana cernimus funera, cernimus novos exitus corporis diu tracti [h 1Kb] , saevientibus morbis inexpertae cujusdam cladis exitia, ac stragem populatarum urbium intuemur, unde [i 1Kb] possimus agnoscere quanta martyrii habenda sit dignitas, ad cujus gloriam nos cogere etiam lues coepit.

[1Kb] IX. Etenim, charissimi fratres, respicite 346 ad hoc, quaeso vos, plenius, in quo et salus vertitur et sublimitas computatur, licet non sim nescius etiam vos plenissime nosse stantium omnium nos judiciis contineri, neque ignorare hanc esse nobis traditam disciplinam, ut sine ullo terrore militiae vim tanti nominis tueamur; quippe quos pridem a desiderio lucis istius cupiditas aeternae memoriae deduxerit, quos futurorum vota divellerint [j 1Kb] , quosque ab omnibus [Col. 0792C] vitiis optanda Christi societas segregarit, nisi si exitio succumbere, morti animam dubitamus offerre, nec jam retinenda sunt nobis et amplectenda beneficia divina quorum ultra rerum ardorem tanta sit merces quantum in dicendo humana mediocritas vix possit implere. Sanguini nostro patet coelum, sanguini nostro gehennae cedit habitaculum, et inter omnia gloriae pulchrior sanguinis titulus et integrior corona signatur.

X. Sic, quoties de hoste triumphalibus spoliis onustus miles ingreditur, vulneribus suis gaudet. Sic, quoties tempestatibus diu nauta fatigatus littora tuta contigerit, felicitatem suam de perpesso periculo ducit. Est enim profecto, nisi fallor, labor laetus per [Col. 0793A] quem securitas invenitur. Igitur toleranda sunt omnia, patienda cuncta, nec appetendum quomodo brevi gaudeas tempore et perpetuo puniaris ardore. Meminisse enim debes velut quadam te foederis pactione constrictum, ex qua aut capessendae salutis sit justa conditio, aut poenae merita formidolositas, inter adversa pariter ac prospera, arma inter et tela; hincque te saecularis ambitio, inde coelestis admonet magnitudo.

[1Kb] XI. Si salutem times perdere, scito te mori posse. Porro autem contemnenda tibi mors est, cui Christus occisus est. Ante oculos tibi, quaeso, concurrant Dominicae passionis exempla, concurrant oblata et praemia et parata discrimina, et quantam inter se habeant difficultatem res utrasque conspicito. Nec enim poteris [Col. 0793B] confiteri, nisi scias quantum noceas [a 1Kb] si negaveris. Coelo martyres gaudent, veritatis inimicos ignis absumet. Paradisus Dei testibus floret, negatores gehenna complexa aeternus ignis inardescet. Et, ut de caeteris taceam, hoc nos utique magis debet hortari, quod confessio vocis unius Christi perpetua confessione servetur, sicut scriptum est: Qui me confessus fuerit in terris coram hominibus, et ego confitebor eum coram Patre meo et coram Angelis ejus (Luc. XXII, 8). Adhuc accedunt ad gloriae cumulum ornamenta virtutum. Ait enim: Fulgebunt justi tamquam scintillae in arundineto discurrentes, judicabunt nationes, et dominabuntur populis (Sap. III, 7).

[1Kb] XII. Magna est enim, fratres charissimi, claritas vitam salutis aeternae honestate passionis ornare, [Col. 0793C] magna sublimitas ante ora Domini aspectumque Christi potestatis humanae tormenta contemnere nec horrere. Sic Daniel minas regis et leonum frementium rabiem per constantiam fidei [b 1Kb] suae vicit, dum adorandum nullum alium esse quam Deum credidit. Sic in camino pueris constitutis in se arsit incendium, dum ignes justi tolerant quos [c 1Kb] de gehenna Domino credendo metuebant. Unde et retulere condigna, non in posterum tracti, non salutis aeternae praemio reservati. Fidem illorum Deus vidit, ut quod sibi post exitum promiserant videre mererentur in corpore. Nec enim poterit aestimari quanta in praesenti tribulatione sit merces [d 1Kb] , si saevitia fugit, si cessit flamma [e 1Kb] . Erat enim una mens omnibus, quam nec violentia [Col. 0793D] frangeret, nec ira subverteret, nec a devotionis [Col. 0794A] obsequio timor mortis inhiberet. Unde per gratiam Domini factum est ut sic in illis rex potius videretur punitus esse, dum evadunt quos se crediderat occidere.

[1Kb] XIII. Nunc jam ad 347 eam rem, fratres charissimi, veniam ex qua ostendere satis possim quanta martyrii virtus habeatur; quae tametsi omnibus est nota proque ingenitae claritatis insignibus expetenda, tamen plus addidit necessitas temporis desiderio voluntatis [f 1Kb] . Etenim est in muneribus magnis [g 1Kb] , si eo tempore quis coronetur quo coronatum se putat, si forte moriatur. Igitur, cum sit sublime excelsumque martyrium, nunc magis est necessarium quando mundus ipse subvertitur, partimque orbe concusso natura deficiens ultimi exitus momenta testatur. Nam [Col. 0794B] et cum coelo imber incumbit, pluviam tristem aer praetendit [h 1Kb] , et quoties atra tempestas horrenti imminet pelago, per inter aperta nubium nocte coruscantium fulmina relucescunt; sed et cum mare magnis fluctibus volvitur, paulatim unda se tollit, paulatimque aequor albescit, donec cernas ita postmodum ruere ut in illis [i 1Kb] quibus retunditur saxis spumam altius jaciat quam undam tumidum pelagus expuebat. Legis scriptum esse usque quadrantem [j 1Kb] nos ultimum reddere. Sed [k 1Kb] solis haec pars est ablata martyribus. Etenim qui salutis aeternae cupiditatibus freti vitae hujusce desideria vicerunt, hos expertes doloris universi Domini praecepta fecerunt [l 1Kb] . Igitur hinc primum, charissimi fratres, poterimus exponere quanta martyrii virtus possit implere.

[Col. 0794C] [1Kb] XIV. Atque, ut transeam cuncta, meminisse debemus quanta sit gloria ad Christum immaculatum venire, consortem passionis existere, perpetuaque cum Domino aeternitate regnare, carere exitiis imminentibus saeculi, nec inter cruentam morborum populantium stragem communi cum caeteris sorte misceri. Atque, ut sileam de corona, si tibi in his naturae lubricis malis posito vitae promitteretur excessus, nonne omni mente gauderes? Si, inquam [m 1Kb] , te in hujus mundi turbinibus fluctuantem vicina arcesseret requies, nonne mortem pro remedio computares? Positus inter arma carnificum ac tela probantium quaestionum, stans sublimis ac fortis, considerans quanta sit poena negare eo tempore quo frui saeculo [Col. 0794D] nequeas, cujus causa negares: quoniam quidem gravia [Col. 0795A] tormenta ac puniendi noxias artes in perniciem nostram Dominus sciebat armari, quo fortes ad omnem tolerantiam faceret. Fili, inquit, accedens ad servitutem Dei, sta in justitia et timore, et praepara animam tuam ad tentationem (Eccli. II, 1). Sed et beatissimus Paulus apostolus exclamavit et dixit [a 1Kb] : Mihi vivere Christus est et mori lucrum (Philip. I, 21).

[1Kb] XV. Quamobrem, charissimi fratres, fide firma, devotione robusta, contra minas [b 1Kb] saeculi atroces et asperos insequentium fremitus adversa virtute resistendum est nec timendum, quorum spes aeternitatis et vita coelestis est, quorumque ardor in cupidinem lucis accenditur, et salus de promissa immortalitate laetatur. Hoc vero quod catenis arctantibus manus strictae et circumacti graves cervicibus nexus solido [Col. 0795B] deprimunt pondere, vel quod equuleo corpus extensum cadentes stridet ad laminas, non expetendi sanguinis sed tentationis est causa. Nam et ipsam martyrii dignitatem [c 1Kb] quemadmodum possemus agnoscere, nisi illam etiam cum damno corporis nostri cogeremur optare? Sensi equidem, nec me veritas fallit, cum saevae [d 1Kb] incumbentium manus membra divellerent, artusque laniatos tortor saeviens exararet, nec tamen vinceret, circumstantium verbis [e 1Kb] , magnum istud est, profecto nescio quod [f 1Kb] , non doloribus subigi, non poenis angentibus frangi. Sed erant aliae dicentium voces; et puto liberos habet. Nam est illi socia in penatibus conjux: et tamen nec vinculo pignorum cedit, nec obsequio pietatis abductus a proposito suo deficit. Noscenda res est et [Col. 0795C] virtus penitus scrutanda visceribus. Nec enim levis est 348 ista quaecumque confessio propter quam homo patitur, et mori posse.

XVI. Etenim, charissimi fratres, virtus est tanta martyrii, ut per illam [g 1Kb] credere etiam ille cogatur qui te voluit occidere. Scriptum est et legimus: In dolore sustine, et in humilitate tua habe patientiam, quoniam per ignem probatur aurum et argentum (Eccli. II, 4). Quoniam ergo nos terrenis tentationibus probat Dominus, et his saeculi malis scrutator Christus expendit, gratulandum nobis est atque laetandum quod non illis nos perennibus reservet exitiis, sed gaudeat ab omni contagione purgatos. Caeterum ab his quos haereditatis participes adsciscit [h 1Kb] et in regna coelorum libenter assumit, quid utique aliud quam [Col. 0795D] integritatis ambitum quaerit? Sua ipse dixit universa, et quae jacentibus se explicant campis, et quae in obliquos se erigunt colles, sed et quod coeli magnitudo [Col. 0796A] circumvenit, et quod pelago circumfluente lubricum aequor includit. Quod si illi adjacent omnia, nec a nobis exposcit nisi facta sincera, auro, ut ipse dixit, similes esse debemus. Aurum quippe cum relucentibus terris tremulo videris splendere sub lumine [i 1Kb] et in liquidum flammis torrentibus resolvi, nam et artificis gratia fere sic est, caminis quoties anhelantibus aestuans ignis evomitur, aditu terrae canali angusto dives [j 1Kb] flamma elicitur; et refluentibus glebis arena retinetur. Unde necesse est universa sufferre, quo possimus omni scelere carere, sicut per Prophetam suum dixit: Et si corum hominibus tormenta passi sunt, tamen spes illorum immortalitate plena est, et vexati in paucis, in multis bene disponentur, quoniam Deus tentavit illos, et invenit illos [Col. 0796B] dignos se [k 1Kb] , et quasi holocausti hostiam accepit illos (Sap. III, 4).

[1Kb] XVII. Quod si te dignitas ambitiosa deterret, et congesta in thesauris pecuniae magnitudo admonet, quae semper propositum [l 1Kb] bonae mentis avertit, et devotam Domino suo animam furiali agit horrore, quaeso, repetas verba coelestia. Nam et ipsa vox dicentis est Christi: Qui perdiderit animam suam pro nomine meo, recipiet in hoc saeculo centuplum, et in futuro vitam aeternam possidebit (Matth. X, 39), qua utique nihil majus, nihil utilius computare debemus. Nam, licet pretiosarum vestium more purpura in imagines currat, et lentescentibus filis aurum erret ad speciem, nec de effossis gravia quibus incumbis desint metalla thesauris, vacua tamen, nisi [Col. 0796C] fallor, ista atque inania computabuntur, si adjacentibus [m 1Kb] tibi cunctis, sola salus deesse videatur, sicut Spiritus sanctus loquitur nihil nos in vicem animae nostrae posse dare. Ait enim: Si totum orbem lucrifeceris, et animam tuam perdideris, quid proderit tibi. aut quam homo commutationem dabit [n 1Kb] pro anima sua? (Matth. XVI, 26). Vacua sunt enim universa quae cernimus, et quae infirmis radicibus posita soliditatis suae vim nequeant sustinere. Nam quod de saeculo capitur, vetustate temporis frustratur. Unde, ne quid esset dulce vel charum quod salutis aeternae praeferri cupiditatibus possit, Dominicis amputata praeceptis, jure proprio ac lege privata sunt, ne in tormentis scilicet [o 1Kb] patrem positum filius frangeret, neve obstrictum durati roboris pectus in aliam voluntatem [Col. 0796D] affectus mutaret. Solam veritatem salutemque solam inter magnos complectendam esse cruciatus suo Christus jure constituit, in quo conjux et liberi et [Col. 0797A] nepotes, in quo omnis viscerum soboles felici usurpanda victoria est.

XVIII. Nam et Abraham sic Deo placuit; qui tentatus a Deo, et filio suo non pepercit; pro quo ignosci forsitan posset, si illum dubitasset occidere. Armavit manus religiosa devotio, et omnes pietatis affectus Domini jubentis imperio [a 1Kb] pietas paterna neglexit. Nec horruit quod nati funderet sanguinem, nec intremuit ad vocem, et adhuc 349 pro eo Christus non fuerat occisus. Quid enim charius eo qui, ne quid invitus hodie sustineres, prius passus est quod doceret? Quid eo dulcius qui, cum ipse sit Deus noster et Dominus, tamen patientem pro se hominem regni coelestis efficit cohaeredem? O grande nescio quid, sive quia illud conscientiae ratio vix sustinet capere, [Col. 0797B] quamvis magna semper miretur ad munera, sive quia tam larga est majestas Dei, ut insperantibus cunctis etiam ea offerat quae nobis contemplatione factorum nefas fuerat optare. Etenim, si tantum salus daretur aeterna, pro ipsa perpetuitate vivendi haberemus in gratia [b 1Kb] . At nunc, cum coelum et judicandi de caeteris facultatem perenni saeculo largiatur, quid est in quo non se parem his omnibus possit humana mediocritas experiri? Si injuriis ageris, prior actus est ille. Si contumeliis premeris, Dei munus imitaris. Unde et parum est quicquid pertuleris pro eo, qui nihil amplius potes facere, nisi quod in hoc salus universa consistit, quia martyrio totum ille promisit. Denique Apostolus, cui cordi fuere semper universa, cum instar munerum promissorum penitus miraretur, [Col. 0797C] Aestimo, inquit, non esse condignas passiones hujus temporis ad superventuram claritatem quae revelabitur [c 1Kb] in nobis (Rom. VIII, 18). Etenim secum ipse volvebat quantae mercedis existeret ut ei cui sufficeret morte carere non tantum salutis daretur praemium, sed et conscendere coelum, coelum quod nec fugata lux cogit in noctem, nec alternis vicibus dies aperit in lucem, sed aeris liquidi serena temperies per [Col. 0798A] sudum igneo fulgore rutilantem puram explicat claritatem.

XIX. Jam superest, charissimi fratres, ut debeamus ostendere cui rei martyrium prosit, atque, ut illud profecto doceamus quod nos ad hunc gloriae titulum metus excitet futurorum. Etenim quibus magna promissa sunt, magis magna sunt quae metuenda illis esse videantur. Nam nec se in arma miles accendit priusquam inimica hostes tela commoverint: nec navem aliquis statione subducit nisi animum pelagi pavor strinxerit: sed et intentans suis opibus scrutator agricola non ante felici terram suscitat vomere quam in pulverem imbre concepto putris gleba solvatur. Ita est omnis naturalis hic usus, nescire quid prosit nisi agnoveris quod occidit. [Col. 0798B] Unde et datur sanctis omnibus praemium, dum infliguntur injustis tormenta factorum. Igitur quae suis promiserit Dominus nemini qui nesciat dubium, sed nec dubium quantos minetur ignes suppliciorum. Et, quoniam ita se attulit sermo ut de utrisque habeatur ratio, paucis, ut de utrisque dixi, breviter exponam.

[2Kb] XX. Saeviens locus, cui gehenna nomen est, magno plangentium murmure et gemitu [d 1Kb] et eructantibus flammis per horrendam spissae noctis caliginem saeva semper incendia camini fumantis expirat, globus ignium arctatus obstruitur et in varios poenae exitus relaxatur. Tunc saeviendi plurima genera, dum in se ipse convolvit [e 1Kb] quicquid ardoris emissi edax flamma cruciarit. Hos quibus recusata vox [Col. 0798C] Domini et imperia fuere contempta disparibus coercet exitiis; proque merito salutis exactae vires suas suggerit, dum pars sceleri [f 1Kb] discrimen imponit. Et alios quidem moles intolerabilis curvat, alios per abruptum clivosi tramitis collem vis saeva praecipitat, et catenarum stridentium nexum [g 1Kb] grave pondus inclinat. Sunt et quos agens strictim rota [h 1Kb] et indefessa vertigo, et quos tenaci inter se densitate [Col. 0799A] constrictos adhaerens corpori corpus includit, ut et absumat incendium, et gravet ferrum, et se cruciet turba multorum.

XXI. Quibus autem inquisitus semper fuit Deus aut notus, numquam excidit Christi locus; ubi jacet gratia, ubi virentibus campis terra luxurians alumno 350 se induit gramine, et redolente pascitur flore; ubi altum nemora tolluntur in verticem, et ubi densior arborem coma vestit quicquid curvantibus ramis scena dejiciens inumbrarit. Omnia illic non frigoris, nec ardoris, nec ut in autumno arva requiescant, aut iterum vere novo tellus foecunda parturiat. Unius cuncta sunt temporis, unius poma feruntur aestatis; quippe cum nec mensibus suis tunc luna deserviat, nec per horarum sol momenta decurrat, [Col. 0799B] aut in noctem lux fugata concedat. Habet populos quies laeta, sedes tenet placida, ubi fons scaturiens medius sinu alvei prorumpentis emergit, et rauco per intervalla circuitu sinuosis flexibus labitur, ut in ora nascentium sibi fluminum dividatur. Hinc ergo magna laus martyrum, hinc nobilis corona victorum, quibus majora his repromissa sunt, quibus auctiora sunt praemia. Quod vero vel feris corpus objicitur, vel imminens gladius non timetur, dignationis ostenditur ratio, manifestatur electio. Etenim incongruens fuerat ut quem aequum tanti muneris judicasset, inter terrena vitia sordesque retineret.

[1Kb] XXII. Merito enim nihil vobis, o boni martyres, denegatum, quos spes aeternitatis alit et lucis, quorumque devotio universa et mens coelesti dedita [Col. 0799C] cernitur servituti. Merito, inquam, merito nihil vobis velle non licitum, quorum animo despectus hic mundus et alienata saeculi facies velut confusa tenebrarum inhorruit caecitas, cui est semper hic mundus loco carceris, tecta pro claustris, in vita semper habita commeatus. Sic quippe triumphante victoria de his malis rapitur quem non pompatico gressu vana subjecit ambitio, aut popularis extulit magnitudo, sed quem coelesti cupiditate flagrantem suo Christus addidit regno.

XXIII. Nihil itaque tam magnum atque venerandum quam quod liberat a morte et facit vivere et dat perpetuo regnare. Sanctis Dei hoc aptum, miseris necessarium, omnibus gratum, quo laetantur boni, relevantur abjecti, coronantur electi. Etenim [Col. 0799D] Deus omnium cultor velut quoddam martyrio [a 1Kb] remedium vitae dedit quando aliis illud pro merito eorum tribuit, aliis pro misericordia sua tradidit. Vidimus quippe ad hunc nominis [b 1Kb] titulum fide nobiles venisse plerosque ut devotionis obsequium mors honestaret. Sed et alios frequenter aspeximus interritos stetisse, ut admissa peccata redimentes, cruore suo loti haberentur in sanguine, et reviviscerent [Col. 0800A] interempti qui viventes computabantur occisi. Mors quippe integriorem facit vitam, mors amissam invenit gloriam. Nam hoc spes jam amissa percipitur, hoc salus cuncta reparatur. Sic cum arentibus campis [c 1Kb] sementa defecerint, et herbis terra morientibus aestuarit, supinis e collibus fluvium juvit elicere et scaturientibus rivis arva sitientia temperare, quo se in uberes culmos victa agri jejunitas funderet, et pluviali imbre mentito seges densior inhorreret.

XXIV. Quid igitur, fratres charissimi, potissimum referam, quidve dicam? Sic in unum convenientibus titulis dignitatis, turbatur animus, deducitur sensus, et in ipso conatu nitentis eloquii impar sermo vanescit. Quid enim est dici quod satis esse possit, [Col. 0800B] cum si vim aeternae salutis expresseris, occurrat ambitio, si ambitum dixeris, praeveniat magnitudo? Res simulque congruunt simulque concurrunt; nec est quod dignum proferendum esse videatur. Ita impetus orationis audentis velut implicitos irretitosque obviam ex adverso martyrii exempla tenuerunt. Quae vox, quae latera, quae vires instar muneris tanti capiant sustinere? Confessione vocis unius adversa succumbunt, laeta proveniunt, patent regna, parantur imperia, devincitur poena, mors subjicitur, vita profertur, et 351 infestantis inimici repugnantia arma solvuntur [d 1Kb] . Si delictum est, occidit; si crimen, absistit. Unde, quaeso vos, vestris hoc mentibus ponderate, tantumque de nostra oratione percipite quantum sciatis vos posse sentire.

[Col. 0800C] XXV. Veniat ante oculos vestros qui dies ille sit cum spectante populo, atque intuentibus cunctis, contra terrenas cruces et minas saeculi inconcussa devotio reluctetur, quam suspensi animi mentesque sollicitae de ancipiti trepidatione, gratulantium formidinis pavidae quatiantur horrore, quae illic anxietas quae exoptatio precum, quae vota memorentur, cum adhuc nutante victoria, atque in incertos exitus casu victrix capiti corona dependeat, cumque illa pestilens ac furibunda confessio accendatur ira, inflammetur insania, omni denique pectoris rabie ac minis frendentibus torreatur. Etenim quantum hoc sit quis ignorat, ut non doloribus vulnerum, non ictibus quaestionum, velut despecta nostra fragilitas et humanae virtutis inopinata cedat audacia, stare hominem nec moveri, torqueri [Col. 0800D] nec tamen vinci, sed poena ipsa potius qua cruciatur armari.

XXVI. Considerate quid sit, charissimi fratres, omnem martyrii firmitatem sensibus vestris animisque proponite. Ecce enim in passione cujuslibet vocati gaudent jampridem acciti e saeculo martyres, gaudent bonorum omnium nuntii, gaudent pariter electi. Ibi laetatur milite suo Dominus, laetatur teste [Col. 0801A] nominis sui Christus. Parum est quod dico, fratres charissimi, parum est. Ita magna mihi ratio in hoc genere dicendi ac moles admiranda suscepta est; sed arbitrii, quaeso vos, gravitas ab intentione propria non desit, sciens tantum de martyrio posse dici quantum potuerit aestimari. Unde et haec sola exequendae laudis fuit causa, non quo parem me gloriae ejus atque idoneum judicarem, sed quod tantam, in illo cernerem esse virtutem, ut, etsi parum de eo dicerem, plurimum me dixisse profiterer. Nam praeferatur licet bono fidei custodia justitia, melioremque se inter omnium laudes virginitas immaculata cognoscat, cedat tamen necesse est sanguini [a 1Kb] summittaturque cruori. Illi elegerunt bonum, hi imitati sunt Christum.

[Col. 0801B] XXVII. Nunc vero, charissimi fratres, ne quis me arbitretur omnem salutem non alio statu quam in martyrio collocasse, hoc primo profecto respiciat, neque me tantum esse qui loqui videor, neque ita se habere ordinem rerum, ut immortalitatis spes repromissa unius partis latere nitatur. Sed, quoniam ita Dominus suo ore testatus est, esse habitacula penes patrem multa, nihil majus credidi ea gloria qua probantur hi homines qui saeculari indigni sunt vita [b 1Kb] . Igitur, charissimi fratres, aemula religione certantes, velut incentivo quodam mercedis agitati [c 1Kb] , omnem virium copiam tolerantiamque subeamus. Non enim movere nos debent caduca, quae semper in eversionem suam, non modo lege proposita, sed etiam ipso fine temporis urgentur. Exclamat Joannes et dicit: [Col. 0801C] Jam securis ad radicem arboris posita est (Joan. XII, 35), monstrans scilicet et ostendens ultimam esse rerum omnium senectutem. Sed et ipse Dominus: Ambulate, inquit, dum lucem habetis, ne vos tenebrae comprehendant (Matth. III, 10). Quod si illo tempore ambulandum nobis esse praedixit, utique ut nos magis [d 1Kb] ambularemus ostendit.

XXVIII. Atque ut ad laudem martyrii redeam, vox est beatissimi Pauli dicentis: Nescitis quoniam qui in agone currunt, multi certant, unus autem accipit palmam? Vos autem sic currite ut omnes comprehendatis (I Cor. IX, 24). Sed et alibi, quod ad martyrium possit hortari, cohaeredes nos Christi vocavit. Quin etiam, ne quid omitteret, Si cum Christo, inquit, commortui estis, quid tamquam viventes in hoc saeculo decernitis [Col. 0801D] (Coloss. II, 20)? Etenim, 352 charissimi fratres, qui resurrectionis praemia sustinemus, qui judicii diem quaerimus, qui denique regnaturos nos esse cum Christo confidimus, saeculo mortui esse debemus. Nam nec poteris optare martyrium, nisi ante oderis saeculum, nec pervenire ad Dei praemium, nisi amaveris Christum. Qui autem amat Christum, non amat saeculum. Christus enim abjectus est saeculo, sicut [Col. 0802A] et saeculum Christo, ut scriptum est: Mundus mihi crucifixus est, et ego mundo (Gal. VI, 14). Nemini amabilis fuit mundus quem non ante damnaverit Dominus, nec salute potuit frui aeterna qui mundi gloriatus est vita. Vox est ista Christi dicentis: Qui in hoc saeculo amaverit animam suam, in futuro perdet illam; qui autem in hoc saeculo oderit illam, in futuro inveniet eam (Matth. X, 39). Sed et apostolus Paulus: Imitatores, inquit, mei estote, sicut et ego Christi (I Cor. VI, 1). Et alibi [e 1Kb] ipse: Volo vos omnes, ait, si fieri potest, imitatores meos esse (I Cor. VII, 7).

XXIX. Dixit hoc ille qui passus est et qui ad hoc passus est ut imitaretur Dominum, utique et nos ad hoc voluit pati ut per ipsum imitaremur Christum. Si justus es et Deo credis, quid pro eo sanguinem fundere [Col. 0802B] metuis quem pro te toties passum esse cognoscis? In Esaia sectus, in Abel occisus, in Isaac immolatus, in Joseph venundatus, in homine crucifixus est. Et, de caeteris quidem taceo, quae nec oratio potest dicere nec animus sustinere. Vincitur conscientia humilitatis exemplo; et quanta considerat quae dum pateretur acciderint, miratur passum propter quem cuncta trepidarint. Dies fugit in noctem, in tenebras lux cuncta concessit, atque inclinato per alternas vices pondere, omnis terra commota dissiluit, turbati manes, monumenta nudata sunt, et sepulchris in hiatum dehiscentibus terrae, reddita luci corpora restiterunt [f 1Kb] , fluxu sanguinis mundus intremuit, scissa quae foribus dependebant vela, templum omne mugiit. Unde magnum est imitari eum qui moriendo [g 1Kb] [Col. 0802C] arguit saeculum. Igitur, cum ad exemplum Dominicae passionis atque ad omne testimonium Christi animam tuam ponas nec fundere sanguinem metuas, martyrio totum necesse est cedat. Martyrii inaestimabilis gloria, infinita mensura, immaculata victoria, inaestimabilis titulus, triumphus immensus; quippe qui et propria confitentis laude [h 1Kb] praefertur, velut socio Christi cruore decoratur.

XXX. Itaque, charissimi fratres, licet sit hoc totum Dominicae promissionis et muneris, licetque tribuatur ex alto, nec capiatur nisi ejus imperio, sed nec aut mente concipi aut exprimi verbis aut oratione percurri aut quibuslibet eloquentiae viribus possit impleri, tamen erit hoc benevolentiae vestrae, erit charitatis et amoris, si volueritis nostri memores esse [Col. 0802D] cum in vobis Dominus martyrium coeperit honorare. Vos intra se sanctum illud altare, vos intra se magna illa venerandi nominis sedes, veluti sinu quodam gremii amplectentis includit, vos imperia perennis temporis sustinent, et illud quo regnaturi semper estis semperque victuri. O beati et quibus vere dimissa sunt peccata; si tamen qui Christi compares estis, aliquando peccastis. O beati quos a primordio [Col. 0803A] mundi Domini sanguis infecit, et quos merito splendor iste nivei amictus induerit, et candor stolae ambientis ornarit. Videor denique ipse mihi jam cernere proque arbitrio mentis humanae ante oculos et aspectum divinum illud mihi et insigne concurrit, videor, inquam, mihi jam cernere ut ille vere nobilis numerus Christi sui gloriam interque comitetur. Ibit ante ora ejus felix caterva victorum [a 1Kb] , et se densantibus [Col. 0804A] turmis, velut solis exortu totum illuminatum agmen inferet potestatem, Et utinam perabjecto mihi istud videre contingat! Sed hoc Dominus poterit efficere quod vobis petentibus creditur non negare.

His D. Cypriani operibus dubiis in editione Baluziana subjectus cujusdam anonymi de Rebaptismate libellus, quem opportuniori loco in tomo praecedenti inseruimus.




AD OPERA D. CYPRIANI GENUINA APPENDICES.




[Col. 0803]
PROLEGOMENA DE SCRIPTIS SANCTI CYPRIANI OPERIBUS DUBIIS, DEPERDITIS, ATQUE EIDEM SUPPOSITIS.



ARTICULUS I. D. Cypriani opera dubia.
[Col. 0803B]

Praeter opera, quae genuinos S. Cypriani foetus esse, apud omnes constat, nonnulla alia illius nomine in mss. editisque libris circumferuntur; quorum aliqua dubia sunt, alia ipsi certe afficta, de quibus hic paucis agam, secutus ordinem, quo ea in Baluziana editione Veneta recensentur.

I. In primis occurrit de Spectaculis liber insignis [(1) 1Kb] , nec Cypriano indignus, cui eum etiam multi adscripserunt, nimirum Baronius, Jacobus Pamelius, Petrus Faber, Sanjorianus, Jacobus Sirmondus, Desiderius Heraldus, Bellarminus. Favet his tum ipsa libri inscriptio: Cyprianus plebi in Evangelio stanti [Col. 0803C] sulutem; tum persona scribentis, qui sese velut aliquem praesulem ab Ecclesia sua absentem exhibet, et cui aegre est, quod nec coram, nec quotiescumque lubet, per litteras suas alloqui possit: quod in sanctum Episcopum nostrum vel in secessu latentem, vel exulantem Curubi recte convenit. Favent deinde temporis notae: nam et vigente paganismo scriptus est, et de usitato tunc more sanctissimae Eucharistiae a fidelibus domum suam ex Ecclesia deferendae, deque Exorcismis tum frequentibus meminit; quae eadem illius aetate Carthagine viguisse constat. Favet denique, quod hujus opusculi auctor Tertulliani libros [Col. 0804B] de Spectaculis hinc et inde imitatus sit, quos sancto nostro familiares fuisse nemo ignorat.

Sed et stylus libri ad Cyprianeum non parum accedit, ut nonnullis eruditis non nisi perparum ab illo discrepare videatur. Fatendum tamen est, hanc styli differentiam minime dubiam esse, Cyprianum legere assueto. Neque etiam reperire hic est eam dicendi vim et efficaciam ipsi tam propriam nec sacrorum textuum usum, quo in operibus suis mirum in modum excellunt. Adde, quod praeter Cypriani nomen nihil in eo opusculo legatur, quod hoc ad Carthaginenses potius, quam ad alterius Ecclesiae fideles conscriptum fuisse suadeat. Immo vero, cum auctor de ludorum in urbe Roma, non alibi, origine meminerit, et post multa sub finem operis gregem suum [Col. 0804C] ad dignum Christianis spectaculum, mundi scilicet fabricam, sacrasque litteras, provocans, dicat: Hoc est spectaculum, quod non exhibet praetor aut consul, sed, qui est solus ante omnia, et super omnia, immo ex quo omnia, Pater Domini nostri Jesu Christi, etc. Cum, inquam, haec ibi dicat, suspicio esse posset, hunc librum ad Romanos potius, quam ad Carthaginenses scriptum fuisse; cum hi non Consulem, sed Proconsulem haberent, ideoque hic, non ille, nominandus fuisse videatur. Quod vero ad Cypriani nomen attinet, potuit hoc a librario, qui librum ipsius esse opinabatur, adscribi. Itaque opusculum hoc inter dubia S. Cypriani relinquendum existimamus, donec in alterutram partem aliquid certius productum fuerit.

II. Praeclarum pariter opus est liber de laude Martyrii, [Col. 0805A] stylo oratorio, magisque elaborato, quam indubitata S. Cypriani opuscula, si Epistolam ad Donatum excipias, conscriptus. Erasmus, et post hunc Joannes Fellus, et Elias Dupin [(1) 1Kb] , illum propterea S. Cypriano abjudicarunt, et cujusdam otiosi oratoris foetum esse censuerunt. Contra Baronius [(2) 1Kb] Erasmum ob solam styli differentiam sic censurantem graviter reprehendit, et ex S. Augustino [(3) 1Kb] probat, S. Cyprianum non eodem semper scribendi genere usum fuisse, sed modo submisso, ut in libro, seu Epistola LXIII, de calice Domini ad Caecilianum, modo temperato, ut in libro de Disciplina et habitu virginum, modo etiam grandi, ut in hoc eodem libro, dum res ita posceret, ab eo factum esse, S. Augustinus ibidem observat. Idem Fellus opusculum hoc inde [Col. 0805B] praeterea oppugnat, quod de lue tum grassante in eo fiat mentio, et tamen Moysi, et Maximo, et caeteris confessoribus inscriptum sit: nam cum S. Moysem sub Decio, anno 251, martyrio coronatum constet, pestem vero Fellus, imperante Gallo primum exortam esse, statuat; hinc infert librum illum esse scriptoris de rebus ab aetate sua remotis parum instructi. Ad haec reponi potest, cum Tillemontio, non probari pestem illam sub Gallo primum exarsisse, licet tum acerbius grassata fuerit; atque adeo ex hoc capite laudatum librum S. Cypriano abjudicari non posse. Baluzius in Annotatis alio responso utitur, negando scilicet libri inscriptionem Moysi et Maximo in plurimis codicibus optimis et vetustissimis, quos habuerit, reperiri asseritque in his tantum similiter [Col. 0805C] praemitti: Incipit de laude Martyrii, vel aliquid simile. Hinc ipse in editione sua priorem illam inscriptionem, velut ab alio additam, praetermisit. Eamdem a tribus codicibus antiquis pariter abesse Joannes Fellus testatur. At necesse non est huc recurrere, cum S. Moysis, Maximi, Nicostrati, caeterorumque confessorum Romanorum Epistola, quae XXVI, est inter Cyprianicas, minime inane argumentum praebeat pro eodem libro S. Cypriano vindicando, quod Eminentissimus Bellarminus libro de Scriptoribus ecclesiasticis in S. Cypriano haud dubie insinuavit, dum ait: memoratos Confessores in praedicta Epistola de ea mentionem facere. Rem ipsam expono. Confessores illi inter caetera haec scribunt: »Percepimus igitur, iterum dicimus, frater Cypriane, magna [Col. 0805D] gaudia, magna solatia, magna fomenta, maxime quod et gloriosas Martyrum, non dicam mortes, sed immortalitates gloriosis et condignis laudibus prosecutus es. Tales enim excessus talibus vocibus prosequendi fuerunt, ut, quae referebantur, sic dicerentur, qualiter facta sunt. Ex tuis ergo litteris vidimus gloriosos illos martyrum triumphos, et oculis nostris quodam modo coelum illos petentes prosecuti sumus, et inter Angelos ac Potestates, Dominationesque coelestes constitutos contemplati sumus. Sed et Dominum [Col. 0806A] apud Patrem testimonium suum illis promissum perhibentem auribus nostris quodam modo sensimus.« Certum igitur est, S. Cyprianum Martyrum in coelis gloriam, Christique apud Deum Patrem testimonium inter alia ipsis proposuisse, ut eosdem ad martyrium vehementius excitaret, Jam vero geminam quidem sancti Martyris Cypriani ad eosdem Epistolam habemus, quarum altera XV, altera XXV, est in editione Baluzii Veneta, qua utimur; sed quamvis utraque quaedam sit ad eumdem agonem exhortatio, in neutra tamen coelestis gloria martyrum, aut Christi testimonium memoratur, ideoque aliud quoddam ejusdem Sancti opusculum verbis praecitatis eos designasse, necesse est. Atqui utrumque istud in laudato libro de laude Martyrii occurrit. In primis de Christo [Col. 0806B] apud Patrem suum testante ait: »Et ut de caeteris taceam, hoc nos utique magis debet hortari, quod Confessio vocis unius Christi perpetua Confessione servetur, sicut scriptum est: Qui me confessus fuerit in terris coram hominibus et ego confitebor eum coram Patre meo, et coram Agelis ejus.« De Martyrum quoque gloria ibidem multis disserit, et sub finem denique ait: »O beati, quos a primordio mundi Domini sanguis infecit, et quos merito splendor iste nivei amictus induerit, et candor stolae ambientis ornavit! Videor denique ipse mihi jam cernere, proque arbitrio mentis humanae ante oculos et aspectum divinum illud mihi et insigne concurrit; videor, inquam, mihi jam cernere, ut ille vere nobilis numerus Christi sui gloriam, iterque comitetur. Ibi ante ora ejus felix [Col. 0806C] caterva victorum, et se densantibus turmis, velut solis exortu totum illuminatum agmen inferet potestatem: et utinam perabjecto mihi istud videre contingat!« Haec, aliaque, quae studiosus lector confessorum Epistolam cum laudato libro conferendo deprehendet, magnam suspicionem movent, hunc ab illis lectum fuisse. Hinc laudatus Cardinalis Bellarminus illum inter dubia S. Cypriani opera recensuit, non quod illum talem judicaret, sed quod Erasmus de eo dubitasset. Sed nec stylum a caeteris illius opusculis dissidere arbitratus est, nisi, quod magis elaboratus sit, quam alia, sed non magis, quam omnia; cum Epistola ad Donatum huic minime cedat. Pro eodem sancto Martyri asserendo etiam observat Baluzius in annotatis, illum ubique in omnibus codicibus [Col. 0806D] antiquis (inter quos unum Seguieriarum, litteris majusculis ante mille annos scriptum, numerat) »reperiri constanter inter ea opera S. Cypriani, quae nullam habent difficultatem, quin sint S. Cypriani.« Praeterea laudat Flori Lugdunensis excerpta ex operibus S. Cypriani, in quibus varios locos ex eodem libro occurrere ait, cum tamen caetera omnia certe Cypriani sint. Diffiteri tamen non possumus, quin praeter diversitatem styli hinc et inde etiam nonnullae phrases obscuriores in eo legantur, quas in Sancti operibus indubitatis non facile reperire est. Sed et in inferorum poenis commemorandis morem Gentilium nonnihil sequitur, quod haud scio, an sanctum Cyprianum satis sapiat. Itaque, licet multum propendeam, [Col. 0807A] ut laudatum librum ipsi adscribam, id tamen certo facere non ausim. Censuerunt quidem primum Lovanienses ac deinde etiam Parisienses operum S. Augustini editores, eumdem librum a sancto Doctore in libro I, cap. 30, contra Gaudentium citari; sed quae ipse ex S. Cypriano ibi memorat, proprie ac multo pressius habentur in Epistola ad Donatum.

III. Librum de Disciplina et bono pudicitiae Baluzius inter opuscula S. Cypriano vulgo adscripta primo loco recensuit, Bellarminus et Pamelius genuinum ejusdem foetum esse censuere contra Erasmum aliosque [(1) 1Kb] , qui illum propter styli dissimilitudinem eidem abjudicarunt. Auctorem certe habuit episcopum a grege suo absentem, quique eum continuis exhortationibus ad virtutum studia excitare solebat, prout ex [Col. 0807B] ipso libri exordio indubitatum est. Scriptum esse persecutionum temporibus colligere etiam licet, dum in eo dicitur: »Persecutionem non potest timere (Virginitas) dum illum de securitate potest provocare.« Hinc Pamelius opinatus est, in secessu sub Decio editum esse: verum hoc parum verisimile est, cum Pontius illius non meminerit, qui ex operibus a Sancto editis utilitatem secessus ejusdem tam studiose commendavit, ideoque sine dubio maxime commemorasset librum in ipso secessu conscriptum. Praeter styli discrepantiam Tillemontius [(2) 1Kb] in eo praeterea deprehendisse sibi visus est aliquem de divina gratia locum, ex quo scriptor S. Augustino posterior judicari posset, nisi de persecutione ibidem fieret mentio, quam tamen ipsam ad Vandalos, [Col. 0807C] aliosque haereticos forsan pertinere suspicatus est. Verum ad haec recte reposuit Maranus [(3) 1Kb] minus probabilem esse hanc conjecturam, cum in indubitatis S. Cypriani operibus multo plura ejusmodi, ac forte expressiora de divina gratia testimonia occurrant. Caeterum notat Pamelius librum hunc tum in insigni et vetusto codice Carthusiae Coloniensis, teste Gravio, tum in codicibus Ludovici Carrionis, et S. Pantaleonis Coloniae S. Cypriano inscribi; auctorem vero multum imitatum esse Tertullianum in libro de Pudicitia, et ex eo plurima transumpsisse: quod ad stylum autem spectat, ejusmodi breves sententias et enthymemata etiam in libro de Disciplina et habitu Virginum reperiri, et ubicumque sanctus antistes Tertullianum imitatus est. Illud certum est, praeter styli [Col. 0807D] dissimilitudinem, quo non semper eodem S. Cyprianus usus est, nihil obstare, quo minus ipsi adscribatur.

IV. Librum, qui ad Novatianum Haereticum de Spe veniae non neganda inscriptus est, ob similem dictionis differentiam Erasmus, Tillemontius [(4) 1Kb] , aliique, alteri auctori adscribendum judicarunt, caetera nec S. Cypriano indignum, nec ab illius aetate remotum esse confessi. Certe auctor, qui in ipso libri exordio sese episcopum esse prodit, non nisi unam post eam, [Col. 0808A] quam Decius suscitaverat, persecutionem memorat, in qua posteriore multos, qui in prima ceciderant, invictos stetisse asseverat. Quamobrem Maranus [(1) 1Kb] , eum post persecutionem Galli in pacificis Valeriani imperii primordiis scripsisse merito autumavit. Eumdem Afrum fuisse, passim colligunt eruditi, quod ad Felicissimi Schisma in Africa fere unice notum, alludere videatur, dum ait: »Quid ad ista respondeant perversissimi Novatiani, vel nunc INFELICISSIMI pauci?« S. Cornelii opus non esse, ut Erasmus suspicatus est, suadent ista ejusdem verba: »Sacramentum Baptismatis, quod in salutem generis humani provisum, et soli Ecclesiae coelesti ratione celebrare (Christus) per os suum praeostendit.« Haec S. Cypriani errorem de Haereticorum Baptismo olent, [Col. 0808B] a quo S. Cornelius remotissimus semper fuit.

At vero Maranus praeter styli dissonantiam aliud quidpiam in eodem advertisse censet, ob quod sancto martyri tribui non possit. Librum auctor sic exorsus est: »Cogitanti mihi, et intolerabiliter animo aestuanti, quidnam agere deberem de miserandis fratribus, qui vulnerati non propria voluntate, sed diaboli saevientis irruptione, adhuc usque, hoc est, per longam temporum seriem agentes, poenam darent; ecce ex adverso obortus est alius hostis, et ipsius paternae pietatis adversarius, haereticus Novatianus, etc.« Et rursus postquam dixisset, multos ex iis, qui in »prima acie« id est, Deciana persecutione, vulnerati fuerunt » . . . . postea, id est secundo praelio . . . . . fortiter perseverasse,« subjunxit: »Ecce quam gloriosos quam Domino [Col. 0808C] caros, Schismatici isti ligna, foenum, stipulam appellare non dubitant, quorum pares, hoc est, in eodem crimine lapsus sui adhuc usque constitutos, nec ad poenitentiam admittendos esse praesumunt.« Ex hisce vero Maranus duo infert: primum, auctorem libri episcopum fuisse, qui moleste ferebat, Novatianum sibi in lapsis poenitentibus humaniter tractandis impie adversari. Alterum, eumdem auctorem, dum scriberet, nondum pacem concessisse iis, qui sub Decio lapsi fuerant; atque adeo hunc S. Cyprianum non esse, quem constat, imminente Galli persecutione, in concilio Carthaginensi pacem lapsis, etiam ante expletam totam poenitentiam, dandam esse decrevisse, ne persecutioni succumberent. Nec inanis est haec Marani argumentatio: non tam certa tamen, quam [Col. 0808D] ipsi visa est. Nam primo quidem, quod priori loco de poenitentia »per longam temporum seriem« producta legitur, ad litteram accipi non potest, nisi quis dicere voluerit, Novatianum haeresim suam sub Valeriano primum spargere coepisse, aut certe hujus rei notitiam tum tantum ad auctorem libri pervenisse; quorum neutrum dici potest. Non primum, quia ex commentario praevio constat, illum sub Decio una cum schismate haeresim suam excitasse. Non etiam secundum, quia nulla verisimilis ratio produci potest, ob quam episcopus Afer, qualem Maranus auctorem libri fuisse admittit, Novatiani haeresim, in Africa [Col. 0809A] notissimam, et in concilio Carthaginensi damnatam, tamdiu ignorare potuerit. Videtur itaque scriptor de tempore minus exacte locutus; et ista: Adhuc usque, hoc est, per longam temporum seriem, non ad Valeriani, sed ad Galli imperii primordia referenda esse. Sed neque ex secundo textu certo inferri potest, quod inde intulit Maranus; auctorem scilicet, dum scriberet, nondum pacem concessisse lapsis sub Decio. Non enim hanc ipsis a se datam inficiatur, sed eam hujusmodi poenitentibus ad id usque tempus a Novatiano, ejusque asseclis tam duriter negatam esse affirmat, ut, si horum judicio standum esset, ne ad poenitentiam quidem etiam tunc lapsi poenitentes admittendi essent. Non satis quoque verisimile est, eumdem auctorem, jam imperante Valeriano, etiam [Col. 0809B] cogitasse, quid lapsis poenitentibus agendum esset, cum jam inde sub Decio in Carthaginensi aeque ac Romano concilio decretum fuisset, lapsos ad poenitentiam plenam, et hac expleta ad pacem admittendos esse; ac deinde praeterea in altera Carthaginensi synodo, imperatore Gallo, statutum, ut propter instantem persecutionem lapsi omnes, qui a primo die lapsus sui poenitentiam agere coeperant, nec ab Ecclesia recesserant, eadem pace mox impertirentur. Quamobrem si episcopus ille Afer tum etiam reipsa cogitaverit quid de lapsis facere deberet, dicendus est de iis loqui, qui posteriori decreto non comprehenderentur: et hac ratione tota difficultas evanescit, cum hujusmodi deliberatio aeque in S. Cyprianum, quam alium quemcumque cadere potuerit. [Col. 0809C] Marani igitur observatio magis quidem dubium facit, an laudatus liber non potius alteri, quam S. Cypriano adscribendus sit, sed huic certo abjudicandum esse, non evincit.

V. Exhortatio ad Poenitentiam Divi Cypriani medio hoc saeculo in lucem protracta est, primamque lucem vidit Bononiae anno 1751, ex typographia S. Thomae Aquinatis, apud Hieronymum Corciolani, vulgante eam ex ms. codice Bibliothecae Canonicorum Regularium congregationis S. Salvatoris, quae Bononiae est, viro eruditissimo et reverendissimo domino, hujus ipsius congregationis quondam abbate generali, Joanne Chrysostomo Trombellio. Ediderat jam ille, adstipulantibus aliis suae congregationis, quae eruditissimis viris abundat canonicis, similium anecdotorum [Col. 0809D] Patrum Latinorum opusculorum volumen unum. Et in voluminis II, prima parte ita inscripta: Cypriani, Hilarii aliorumque veterum Patrum Latinorum opuscula a Canonicis Regularibus S. Salvatoris nunc primum edita, communicat cum eruditis hunc Cypriani libellum. Sagacissimus editor, licet non omni certitudine asserat, proprium esse hunc libellum D. Cypriani opus, pronus tamen omnino est huic S. Doctori eum ut vindicet; primo, quod Cypriani nomen illi praepositum codex referat; secundo, quod eadem, qua in libris Testimoniorum Cyprianus utitur, et hic adhibeatur disputandi, Scripturaeque testimonia allegandi ratio; tertio, quod disciplina hic stabiliatur quae, Cypriani tempore impugnata, tali vindice [Col. 0810A] indiguerat; indicatur enim ibi non obscure, recipiendos in Ecclesiam lapsos, et a spe veniae minime arcendos quorumvis criminum reos, dummodo canonicae poenitentiae sese subjecerunt. Nec tacet quae in contrarium adsint argumenta; infringit tamen illa: primum est, interpretationem Scripturae hic allegari valde diversam ab ea qua utitur Cyprianus: huic Trombellius replicat, veteres modo unam, modo aliam Scripturae interpretationem sequi, hujusque rei adeo multa, adeo perspicua documenta haberi, ut de ea jam nemo dubitet; affertque unum, sed manifestum exemplum in Augustino, qui versiculum 22 cap. XVIII Ezech. quater adducit, et diverso semper modo; incusat praeterea amanuenses, quod licentiam non levem sibi arrogarint substituendi non raro [Col. 0810B] interpretationem sibi praedilectam interpretationi, qua usus fuerat auctor ille quem exscribebant.

Alterum est, quod veterum nemo hunc libellum alleget, aut Cypriano attribuat: cui id opponendum putat Trombellius, nec ita temere affirmandum, veteres alios hunc libellum non allegasse, cum tot doctorum opera adhuc desideremus, nec multum curandum esse negativum argumentum, ex veterum silentio desumptum: dari autem posse rationem satis probabilem, cur ex veteribus, quos quidem habemus, nemo libellum hunc alleget, quod desierit haud multo post Cypriani tempora error is, quem libellus iste confutat, ideoque desierit etiam occasio, ob quam allegaretur. Jungit etiam hanc de libelli auctore dubitandi rationem, quod exstiterint jam pridem nonnulli [Col. 0810C] etiam inter Latinos, qui Cyprianum hoc in scribendi genere imitabantur, in quorum numero Pelagius eminuerit. Cum expensis hisce omnibus maxime tamen vero simile sit ad Cyprianum pertinere hunc libellum, vel saltem ad vetustum, valde probabilem, et coaevum Cypriano scriptorem, et libris Testimoniorum adeo aequalem, ut quasi unum cum illis corpus, si conjungatur, videri debeat; nec modica, ut Trombellius judicat, ejus sit utilitas, »eum ego, inquit Cl. Oberthur [(1) 1Kb] censui nec praeteriri posse, nec a libris Testimoniorum separari deberi.«

De ipsa autem libelli hujus utilitate ita doctissimus Editor disserit: »An non valde utilis est libellus, in quo usitatissimus Ecclesiae mos eminet,« ut scilicet exortus error adductis pluribus Scripturarum testimoniis [Col. 0810D] statim reprimatur; et in quo tanta vetustissimae versionis portio inest? Quodsi eo ordine, quo codices eorum temporum conscripti erant, sacros Libros hic allegari censes, emolumentum aliud continuo in eo habes, quod quidem hic multis commendare minime est opus, sed profecto non leve est. Habet etiam hoc commodi, ut sacras Scripturas allegans, Ecclesiastici librum adducat, exemplo suo ostendens, quanto in pretio prioribus ipsis Ecclesiae saeculis habitus sit liber ille, quem nunc Protestantes minimi faciunt.



ARTICULUS II. Divo Cypriano supposita opera.
[Col. 0811A]

I. Varia insuper apud Baluzium habentur opuscula, S. Cypriano olim pariter adscripta, quae ipsius non esse, eruditi critici satis consentiunt. Ex his liber de Aleatoribus, cujusdam Romani Pontificis, judice Bellarmino, potius esse videtur, cum auctor initio scribat: »Quoniam nobis divina et paterna pietas Apostolatus ducatum contulit, et Vicariam Domini sedem coelesti dignatione ordinavit, et originem Authentici Apostolatus, super quem Christus fundavit Ecclesiam, in superiore nostro portamus, accepta simul potestate solvendi et ligandi, et curatione peccata dimittendi.« Judice Dupinio [(1) 1Kb] scriptus quidem [Col. 0811B] est ab Episcopo: at non concludendum est ex laudatis verbis esse Papam Romanum, eo quod se Christi Vicarium appellet, hoc enim nomen apud veteres omnibus episcopis datur. Hujus tractatus stylus minus adhuc similis est stylo Cypriani, cum sit involutus, obscurus, plenusque verbis minime Latinis. In eo Scriptura sacra aliter reperitur citata, ac in Cypriani libris, illiusque auctor mentionem facit libri inscripti Doctrina, sive Doctrinae Apostolorum, quem post S. Cyprianum compositum esse omnino verisimile est.

II. Liber de Singularitate Clericorum opus est utilissimum, in quo probatur Clericos cum mulieribus non debere habitare. Nonnulli Origeni, alii S. Augustino falso adjudicarunt; Baronius [(2) 1Kb] nemini aequius [Col. 0811C] quam S. Cypriano nostro attribui posse statuit, sed ab hac opinione dissentiunt Bellarminus, Pamelius, caeterique neoterici, qui etsi librum illum insignem ac utilem, atque antiqui scriptoris esse passim agnoscant, stylum tamen ejusdem, et barbaras voces [(3) 1Kb] , quae hinc inde in eo occurrunt, S. Cypriano indignum esse merito pronunciant. Hunc tractatum alii etiam Hieronymo, quidam Gaudentio Brixiensi tribuerunt. Sed neque Hieronymi, neque Origenis stylo scriptus est [(4) 1Kb] , magisque accederet ad stylum Gaudentii, episcopi Brixiensis, nisi obstarent manuscripta, et ea quae typis sunt excusa, quorum nullum eum illi tribuit. Editionis Anglicae auctor contendit hunc tractatum fuisse compositum temporibus Venerabilis Bedae, cum quaestio de coelibatu in Occidente [Col. 0811D] agitata est: at haec conjectura nulla solida nititur ratione [(5) 1Kb] .

III. Liber de duodecim Abusionibus saeculi, qui etiam Augustino adscribitur, neque hunc patrem, neque Cyprianum, [Col. 0812A] judice Marano, habet auctorem; nam praeterquam, inquit Dupinius, quod stylus, ac scribendi modus plane est diversus, Scriptura sacra semper in eo citatur juxta Hieronymi versionem. Pamelius eum attribuit certo cuidam Errado, cujus nomen ad marginem hujus libri adscriptum in manuscripto Augustini reperit; alii tribuunt Patricio, Hyberniae episcopo, caeteri Clymaco. Hic tractatus inter opera D. Augustini editus est; testatur insuper Fellus olim in linguam Anglorum translatum fuisse, et in volumine manuscripto Homiliarum Saxonicarum reperiri sub hoc titulo: De duodecim Abusivis secundum disputationem S. Cypriani, episcopi et martyris.

IV. His Tractatibus adjicienda est Oratio in laudem Martyrii, et altera de Duplici Martyrio, ad Fortunatum, [Col. 0812B] quae ab aliquo recentiore auctore animi gratia compositae sunt. Prior stylo ornato et plus aequo affectato scripta est: et patet ejus auctorem id intendere, ut orationem ex formula conscribat. Exordio incipit perinde ac si ad populum concionaretur; ejus periodi sunt elaboratae, cogitationes nimia religione attenuatae, ac ordo valde coactus. Oratio de Duplici Martyrio minus accurate scripta est ab aliquo auctore recentiore, qui Cypriani stylum volebat imitari. Ab Henrico Gravio et Pamelio creditus est Erasmus hujus fraudis auctor; sed absque solido fundamento Erasmi nomini non leve hoc dedecus inusserunt; et certe vir ille doctus eam melius occultasset fraudem; quamvis enim auctor fingat se scribere 240 annis, aut circiter post Christum, ait tamen Religionem latius, [Col. 0812C] quam imperium diffundi. Meminit persecutionum Diocletiani, et Maximi, sive Maximiani, belli adversus Turcas; facitque mentionem monachorum eorumque artium.

V. Tractatus de Operibus Christi Cardinalibus, sive principalibus, Cypriano tributus, licet stylus sit plane alius, fide multorum mss. restitutus est Arnaldo a Bonnevallo, in dioecesi Carnutensi Abbati, Bernardi amico, qui circa medium saeculi XII floruit, eumque papae Adriano IV inscripserat, quique alios tractatus Bibliothecae SS. Patrum insertos eodem stylo conscripsit de Verbis Christi, de Cruce, sex dierum Operibus, et Mariae Virginis Laudibus; ac denique librum Meditationum, qui, nondum editus, operibus Cypriani, in Anglia, typis Oxoniensibus novissime editis [Col. 0812D] adjectus est [(1) 1Kb] .

VI. Nihil dicam de Expositione in Symbolum Apostolorum, quod eximium opus Hieronymo etiam adscriptum, nunc omnium judicio restituitur legitimo parenti Ruffino Torano, Aquileiensis ecclesiae presbytero; de hac Expositione Gennadius in Catalogo Virorum illustrium meminit, dum ait: »Proprio autem labore, immo gratiae Dei dono, exposuit idem Ruffinus Symbolum, ut in ejus comparatione alii non [Col. 0813A] exposuisse credantur.« Inter Hieronymi opera supposititia etiam nunc exstat [(1) 1Kb] .

VII. Tractatus de Haereticorum Baptismo, adversus S. Cypriani sententiam a doctissimo Rigaltio primum in lucem editus, veteris est auctoris, qui ante Augustini tempora, et Cypriani forsan aetate vixit. Hunc libellum de Rebaptismate Baluzius, monente primum Philippo Labbeo, scriptum fuisse censet [(2) 1Kb] ab Ursino, monacho Afro, quem Gennadius in libro de Scriptoribus Ecclesiasticis inter Scriptores aevi quarti jam desinentis nominat, et scripsisse tradit adversus eos qui rebaptizandos haereticos decernunt, atque docuisse rebaptizandos non esse eos, qui in nomine vel simpliciter Christi, vel in nomine Patris, et Filii et Spiritus sancti, quamvis pravo sensu baptizantur, [Col. 0813B] iis autem post simplicem Trinitatis confessionem sufficere ad salutem manuum impositionem [(3) 1Kb] .

Persuaserunt potissimum Baluzio, ut opusculum hoc Ursino tribueret, licet Guilelmus Cave illud quod invalescente persecutione scriptum videatur, aevo Cypriani asserat, illa verba: »post tot saeculorum tantam seriem« quae ipsum inter et Apostolos intercesserit; elisamque putat Cavei censuram exinde quod, ut ipse alias de tempore concilii Eliberitani ostendisset, mentio persecutionis facta antiquitus fuerit ab iis etiam, qui diu post extinctam persecutionem vixere. Rigaltius econtra, editor Oxoniensis, Tillemontius, Caveus, Maranus et Gallandius arbitrantur opus esse Auctoris ab aevo Cypriani parum distantis [(4) 1Kb] .

[Col. 0813C] VIII. Non magis S. Cypriani operibus genuinis accenseri possunt Tractatus de Montibus Sina et Sion, adversus Judaeos; liber ad Vigilium Episcopum de Judaica Incredulitate, et Tractatus adversus Judaeos, qui insecuti sunt Dominum nostrum Jesum Christum. Nam primum a viro compositus est, qui Rabbinorum, et Caballistarum deliriis fidem adhibebat, nugasque Cypriani ingenio prorsus indignas complectitur. Alterum opusculum de Incredulitate Judaica, non nisi praefationem esse cujusdam Christiani senis, qui sese Celsum nominat, in Jasonis Christiani, et Papisci Judaei dialogum, e Graeco Latine a se redditum, legenti manifestum est. Haec praefatio ideo inter opera Cypriani forsan adoptata, licet praecipiti nimium judicio, aliquando fuit, quod in codice Colbertino [Col. 0813D] 1453 signato, hoc ejus initium sit: Cyprianus Vigilio fratri salutem! Porro vetustus is Dialogus Graecus est, cum Origenes lib. IV contra Celsum ejusdem meminerit [(5) 1Kb] . Quis qualisque fuerit ille Celsus, qui ea in latinum sermonem versa, praefatione [Col. 0814A] bene longa, Vigilio episcopo [(1) 1Kb] nuncupata auxit, non constat; id solum liquet ex plurimis praefationis locis, eum vigentibus adhuc persecutionum temporibus, et ante susceptam ab imperatoribus fidem Christianam scripsisse.

IX. Tertium denique adversus Judaeos Tractatum ob nimiam styli dissonantiam Cypriano tribui non posse Critici pariter consentiunt; observat insuper Cl. Dupinius duobus his in operibus, praefatione nimirum Vigilio inscripta, et Tractatu adversus Judaeos, nihil congruens et solidum reperiri [(2) 1Kb] .

X. Carmina Genesis et Sodoma inscripta Cyprianum auctorem habere Pamelius arbitratus est, eo quod a Georgio Fabritio ac Morellio et in codice ms. Bibliothecae Victorinae apud Parisios ipsi tribuantur; [Col. 0814B] quodque aliquot phrases Cyprianicas in iisdem deprehendisse sibi videretur. Verum hae rationes exigui momenti sunt, neque memorata Carmina sancto Martyre sat digna sunt, et ignoti cujusdam auctoris esse rectius creduntur. Nihil pariter suadet, alterum item carmen ad Senatorem ex Christiana Religione ad Idola conversum. Sancto nostro vindicare, uti nec Hymnum de Cruce Domini vel de Pascha Domini, uti Pamelius, vel Lignum vitae, uti Fabritius legerunt, quem, eodem teste Pamelio, codex Dunensis Victorino adscribit, et post cujus finem alter codex Cornelii Gualteri habet: Coelii Cypriani episcopi et martyris Hymnus de Pascha Domini N. J. Christi, aut secundum quosdam Victorini Pictabronensis (id est, Petabonensis vel Petavionensis) Episcopi, cujus nomine [Col. 0814C] etiam in aliis mss. codicibus exstare dicitur. In Baluzii editione Veneta Victorinum Pictaviensem praefert.

XI. Alii Tractatus Cypriano inscripti non tantum sunt supposititii sed etiam nugas et mendacia continent. Sic opus de Coena ridiculum, ac ineptiis refertum est, non modo itaque sancto Martyre nostro, sed nec Christiano homine dignum est; foetus scilicet cujusdam nugatoris, sacrae Scripturae historiis ad ineptas fabulas suas abusi, ut mirum sit, illum S. Cypriano nostro umquam adscribi potuisse. Tillemontius [(3) 1Kb] , ob ineptissimos non ex rebus profanis, sed ex Scripturis sacris etiam per fas et nefas deductos jocos illud Turca dignius, quam Christiano jure merito existimat. Testatur Salmasius in Notis [Col. 0814D] ad Flavium Vopiscum, pag. 396, se beneficio doctissimi jurisconsulti Jureti habuisse hunc Libellum manuscriptum ab Azelino monacho Rhemensi versibus redditum cum hoc titulo: Coena Azelini, Rhemensis [Col. 0815A] monachi, quam condidit ad Henricum imperatorem imitatus Cyprianum Carthaginensem. De eodem libro sequentia refert Casimirus Oudinus [(1) 1Kb] : »Unum quoque me admonuit circa opusculum Coena Cypriani in operibus ejus inscriptum, vir eruditione clarissimus Godefridus Guilielmus Leibnitius, epistola Hanoverae scripta, anno 1707, die 29 decembris, haberi apud se editionem hujus opellae factam in Germania anno 1681, in parva forma, cum versione illius versibus Germanicis, atque in ista editione, quae dubio procul ex fide ms. codicis antiqui et sinceri facta fuit, opusculum constare XX capitibus, ac Maurum quemdam (ut opinor Gallum) dedicasse illud Lothario Regi Francorum Filio Ludovici IV, Transmarini dicti, qui regnum anno 954, [Col. 0815B] per annos XXXII tenuit, ad annum usque 985. Unde patet, opusculum istud nullius meriti, ac quod Regi Francorum dedicaretur indignissimum, esse foetum hominis indocti, ac saeculi decimi obscurissimi, a temporibus Cyprianicis remotissimi. Quae a clarissimo Leibnitio mecum communicata posteros celare nolui.«

XII. Ejusdem farinae sunt duo Tractatus, utpote superstitione, atque impietate referti [(2) 1Kb] , quos reperit editor Oxoniensis sub nomine Cypriani, alterum Latine, alterum Graece scriptum. Primi titulus, Secreta Cypriani seu arcana: alterius, , Preces Cypriani. Utrumque, utpote foedissimae superstitionis plenum luce prorsus indignum judicavit. Haec autem, judice Marano [(3) 1Kb] supposita videntur fuisse [Col. 0815C] Cypriano Antiocheno.

XIII. Sic etiam Revelatio Capitis S. Joannis Baptistae, quod fabulosum opusculum in antiquissima Vindelici Spirensis editione reperitur sub nomine S. Cypriani, est narratio fabulosa, scripta post Athanasium, Cyrillum, Theodosium, Wandalos, Marcellini et Pipini Chronica, quorum in ea mentio fit.

XIV. Ad Sanctum quoque nostrum non spectat Confessio S. Cypriani, quae Grece ac Latine exstat apud Baluzium, quaeque inter apocrypha in Decreto Gelasii recensentur; sed ea cognominis sancti, Antiocheni seu Nicomediensis Martyris, esse creditur, qui una cum S. Justina virgine martyre, ad diem XXVII septembris Romano Martyrologio inscriptus est. Hanc Confessionem sive Poenitentiam ejus, qua [Col. 0815D] prioris vitae flagitia uberrime deflet, primus edidit Cyprianicorum operum Oxoniensis editor, et post eum Baluzius: qui tamen et ipsam illam Graece quoque protulit ex Bibliotheca Colbertina, atque ad latus Latinae versionis posuit, quod plurimis haec scateat naevis, ex Graeco forsan facilius corrigendis. Praesulem Antiochenum hunc fuisse dicunt alii, passumque Nicomediae sub Diocletiano martyrium una cum Justina virgine, quam insane deperibat. Nazianzenus, Prudentius, Metaphrastes, alii, cum Carthaginensi [Col. 0816A] si Cypriano confundunt. Oxoniensis operum Cyprianicorum editor non contemnendis fultus conjecturis diserte affirmat talem Cyprianum Antiochenum nusquam exstitisse, quin totam, quae circumfertur de eo narrationem, miram sane, vetustissimam tamen fabulam, et ante Nazianzeni tempora jam natam, quam et heroico carmine tribus libris Eudocia Augusta olim depinxit, nihil aliud esse, quam Cypriani Carthaginensis historiam ab aliquo ex eorum numero, qui Martyrum res gestas novis argumentis decorare gestiebant; mire interpolatam, vel potius de novo conditam.

XV. Falso etiam tribuuntur S. Cypriano Oratio pro Martyribus, atque Oratio quam sub die passionis suae dixit. Utramque adscribit Maranus, [(1) 1Kb] Cypriano [Col. 0816B] Antiocheno. Dupinius censet duos Tractatus Martyribus inscriptos, et Confessionem sive Poenitentiam Cypriani Martyris, opera esse a recentioribus Graecis adscripta Cypriano martyri, qui forsan fuit ipse episcopus Carthaginensis, cujus vita amplificata est [(2) 1Kb] .

XVI. Nonnulla alia nomen Cypriani prae se ferunt, velut Tyronis et Senecae notae, quas Cyprianum auxisse vocabulis Christianorum usui aptis existimat post Trithemium Gruterus, a quo hae notae in lucem editae sunt [(3) 1Kb] . Editum est ab Anglis sub nomine Cypriani computum Paschale, quod a Paulo Diacono designari existimant, cum ait: »Cyprianum Chronicam valde utilem composuisse.« Scriptoris aetatem indicat computum, quod ad quintum Gordiani annum, [Col. 0816C] et Consules Arianum et Papum perducitur. Non omnino repugnat, ut jam tum conversus fuisse Cyprianus existimetur, quamvis id Pontius Diaconus suadeat serius contigisse. Sed non quadrat hujus scriptoris styli barbaries cum elegantia sermonis, quam Cypriano in primordiis conversionis studio fuisse perspicitur ex Epistola ad Donatum [(4) 1Kb] . Hic auctor ait Christum Pascha celebrasse quinta vice, et sexta obiisse anno XVI Tiberii, cum per unum annum tantum Evangelium annuntiasset. Systema illud vetus est, unde Dupinius concludit esse opus auctoris antiqui.

XVII. Falso denique S. Cypriano Carthaginensi adscriptus fuit liber de Trinitate, qui Novatianum [Col. 0817A] Pseudoepiscopum Romanum, de quo sectione II multis egimus, auctorem habet.

XVIII. Praeter Opuscula jam recensita, Baluzius proxime post S. Cypriani Epistolas subjecit tres alias velut dubias, quarum primam ex duobus codicibus vetustis mss., uno Bibliothecae illustrissimi Joannis Bohieri, altero Bibliothecae monasterii S. Remigii Rhemensis, secundam ex codice Fuxensi Bibliothecae Colbertinae, ac tertiam denique ex hoc item codice et altero Rhemensi S. Remigii depromptas esse affirmat. Prima Cornelii papae nomine ad Cyprianum exstat, estque brevis, sed acris reprehensio erroris de haereticis rebaptizandis. Verum, ut alibi jam diximus, non credimus controversiam illam S. Cornelium inter ac Cyprianum umquam motam fuisse, neque [Col. 0817B] Ruffini auctoritatem hac in parte admittimus. Apocrypha est ergo haec Cornelii Epistola. Altera, cujus inscriptio haec est: Cyprianus plebi Carthagini consistenti aeternam in Domino salutem; non modo a S. Cypriani stylo nimium differt, sed etiam ejusdem aetatem non sapit, cum adversus sacrae Scripturae Traditores, primum sub Diocletiano notos, scripta sit. Tertia sic exorditur: Cyprianus benedicto et dilectissimo Parenti Turabio in Domino aeternam salutem; estque consolatoria ad eumdem de obitu filiae dolentem. Eadem haec Epistola sub nomine S. Hieronymi ad Tyrasium olim venit; sed ab eruditis ipsi penitus abjudicata, inter supposititia ejusdem opera nunc relata est. Nec magis illam ad S. Cyprianum nostrum spectare probat styli inconcinni humilitas [Col. 0817C] et dictionis obscuritas.

XIX. Clarissimi Duumviri Edmundus Martene et Ursinus Durandus in amplissima collectione veterum Scriptorum et Monumentorum historicorum etc., tomo IX, S. Cypriani Carmen ad Felicem de Resurrectione mortuorum, ex ms. codice Corbeiensi ante annos 900 exarato erutum primo loco ponunt. Quis Cyprianus hujus Carminis auctor fuerit, etsi pro certo affirmare noluerunt Cl. Editores in observatione praevia, negant tamen illud adscribendum esse celeberrimo illi Carthaginensi episcopo et martyri, tam propter orationem nimis salebrosam, quam propter violatas frequentius metri leges. Editum quidem hoc carmen jam fuit ad calcem operum Tertulliani, sed nimis audacem se exhibuit Editor, qui, violatas [Col. 0817D] a Cypriano, quisquis ille fuerit, metri leges, humilemque stylum impatienter ferens, opusculum istud elegantioribus versibus reddere conatus est. Dederunt igitur operam Martene et Durand, ut ex laudato ms. hoc Carmen, quale ab auctore prodiit, suae restituerunt integritati.



ARTICULUS III. De quibusdam S. Cypriani operibus deperditis.

I. E tredecim illis Epistolis, quas a S. Cypriano velut pastoralis suae vigilantiae testes ad Romanum Clerum transmissas, ex ejusdem Epistola decima [Col. 0818A] quarta scimus [(1) 1Kb] septem superesse, reliquas desiderari Cl. Maranus haud contemnendis demonstravit argumentis [(2) 1Kb] . Ambae quoque litterae, quas S. Cyprianus de Felicissimi ordinatione, ejusdemque ac presbyterorum ipsi adhaerentium causa ad Clerum ac populum suum pridem scripserat, et quarum exempla prius per Caldonium ac Fortunatum ad Cornelium miserat, quemadmodum ipsemet Cyprianus in Epistola XLII, alias XLV, ad eumdem Cornelium loquitur, interciderunt. Periit etiam Epistola Circularis, quam S. Cyprianus ad omnes provincias Carthaginensi Metropoli suffraganeas dederat, quatenus de legitimo ejusdem Cornelii episcopatu apud omnes constaret, monerentque singuli episcopi, ut Novavatianum detestati, Cornelio adhaererent. Ita discimus [Col. 0818B] ex Epistola XLV, alias XLVIII, ad Cornelium. In Epistola LV, alias LIX, ad Cornelium de duabus litteris mentionem facit, quarum prima Cornelio proxime miserat nomina omnium Catholicorum episcoporum, qui Carthaginensi Metropoli suberant, eo consilio, ut, si quis praeter illos ad ipsum scriberet, sciret hunc unum de sacrificatis, vel libellaticis, aut haereticis esse. Altera autem inter caetera etiam Fortunati pseudoepiscopatum eidem nuntiavit. Ambae Epistolae interciderunt.

Ex Epistola LVIII, alias LXI, ad Lucium manifestum fit, Sanctum Cyprianum una cum caeteris Africae episcopis communem ad eumdem Lucium R. P. Epistolam dedisse, per quam et Pontificatus apicem, et confessionis gloriam ipsi gratulatus est. Haec [Col. 0818C] ipsa etiam desideratur. Tandem etiam litterae S. Cypriani per Diaconum Rogatianum ad Firmilianum missae, quibus eum de dissensione cum Stephano certiorem faciebat, (quemadmodum ex Epistola Firmiliani ad Cyprianum LXXV eruitur) interciderunt.

II. Pontius Diaconus enumerationem scriptorum S. Cypriani hisce concludit verbis [(3) 1Kb] : Quis denique tot confessores, frontium notatarum secunda inscriptione signatos, et ad exemplum martyrii superstites reservatos, incentivo tubae coelestis animaret?

Cum sanctus Pontius Cypriani litteras inter ipsius opera non computarit, censet doctissimus Ceillierius [(4) 1Kb] , laudata verba haud referri posse ad Epistolam LXXVII, in qua confessores ad metalla damnatos [Col. 0818D] sub Valeriano solatur; sed designare aliquod opusculum singulare, diversum etiam ab Exhortatione Martyrii, de qua prius Pontius disseruerat [(5) 1Kb] . Hinc colligit Ceillierius hoc opusculum intercidisse, quemadmodum et litteras, quas S. Cyprianus ad S. Augustinum et S. Felicitatem martyres Capuanos in [Col. 0819A] Campania durante persecutione Valeriani dederat [(1) 1Kb] . Siquidem S. Cyprianus suam sollicitudinem atque charitatem ultra Africam etiam extendebat [(2) 1Kb] .

III. Hisce adhuc adjungimus brevem observationem de Epistola sexagesima octava, utrum S. Cypriano sit revera adscribenda. Supra jam adnotavimus, dum de Epistolis S. Martyris disseruimus, memoratam ad Stephanum Epistolam de Marciano Arelatensi Episcopo abstinendo, quam non solum Cypriani editores Pamelius, Baluzius, Fellus, sed et sanae notae [Col. 0820A] scriptores Cypriano vindicant, tamquam apocrypham, eoque indignam censuisse Launoium. Quin tamen erudito viro subscribamus, multa quidem obstant; nam, ut a Basnagio [(1) 1Kb] annotatum, non solum Cypriani stylo scripta est, sed et ea complectitur, quae Cypriani tempora, mores, disciplinam, maxime sonat, ita, ut ovum non sit ovo similius, quam haec Epistola caeteris Cypriani. Alio etiam argumento eam auctori suo vindicat Fellus; etenim S. Augustinus Epistolae cujusdam Cypriani ad Stephanum meminit, quae prorsus ad quaestionem de Baptismate non spectat; cumque duae tantum ejusdem ad Stephanum Epistolae supersint, quarum altera de Baptismate agit, id est septuagesima: ad hanc omnino respexisse Augustinum, verisimile est.



APPENDIX PRIMA. OPUSCULA DUBIA.




[Col. 0819]
LIBER DE DISCIPLINA ET BONO PUDICITIAE. EPISTOLA IGNOTI AUCTORIS. (C,G,S)*

[Col. 0819C] [1Kb] I. Aliquas officiorum meorum partes non aestimo praeterisse, dum semper enitor, vel maxime quotidianis Evangeliorum tractatibus, aliquando vobis fidei et scientiae per Dominum incrementa praestare. Quid enim aliud in Ecclesia Domini utilius geri, quid accommodatius officio episcopi potest inveniri, quam ut doctrina divinorum, per ipsum insinuata collataque, verborum, possint credentes ad repromissum regnum pervenire coelorum? Hoc certe mei et operis et muneris, quotidianum votivum negotium, absens licet, obtinere connitor; et per litteras praesentiam meam vobis reddere conor. Dum vos solito more allocutionibus missis in fide interpello, ideo convenio, in Evangelicae radicis firmitate solidati, adversus omnia diaboli praelia stetis semper armati. Absentem [Col. 0819D] me non credam, si fuero securus. Verumtamen omnia quae utiliter proferuntur, et aeternae vitae statum tractantibus vel definiunt, vel promittunt; ita demum fructuosa sunt, si ad emolumentum operis, divinae [Col. 0820C] indulgentiae viribus, adjuventur. Non solum proferimus verba quae de Scripturarum sacris fontibus veniunt, sed cum ipsis verbis, preces ad Dominum et vota sociamus, ut tam nobis quam vobis, et sacramentorum suorum thesauros aperiat, et vires ad implenda quae cognoscimus, tribuat. Periculum enim majus est voluntatem Domini cognovisse, et in Dei voluntatis opere cessasse.

[1Kb] II. Quamvis ergo ad multa vos negotia et ad divinae monitionis praecepta, semper ut scitis exhorter (quid enim mihi aliud votivum aut majus potest esse, quam ut per omnia perfecti stetis in Domino), tamen ut praecipue pudicitiae claustra teneatis (quod et facitis) admoneo: scientes templum esse vos Domini, membra Christi, habitationem Spiritus sancti, [Col. 0820D] electos ad spem, consecratos ad fidem, destinatos ad salutem; filios Dei, fratres Christi, consortes Spiritus Sancti, nihil jam carni debentes, quasi renatos ex aqua et pudicitia, praeter voluntatem (Job I, 13) [Col. 0821A] quam velle debemus ut nostra sit: praestetur etiam propter redemptionem, ut corrumpi non possit, quae a Christo consecrata sit. Nam si Apostolus Ecclesiam sponsam Christi (II Cor. XI) pronuntiat, oro vos, quanta pudicitia exigitur, ubi Ecclesia inter matrimonia sponsa virgo praestetur? Et ego quidem, nisi quod breviter vos admonere proposui, latissimas satis puto, et locupletes pudicitiae laudes proferre potui: sed supervacuum duxi laudare eam diutius apud colentes. Vos enim illam ornatis dum geritis, et plures ejus laudes exercendo profertis; facti ejus ornamentum, dum et illa vestrum est, mutuo decore invicem foenerando. Illa vobis disciplinam bonorum suggerit morum, vos illi ministerium praestatis operum sanctorum. Nam et illa quantum et quid possit [Col. 0821B] per vos apparuit, et quid vos velitis, ipsa demonstravit et docuit; copulatis in unum, duobus bonis mandatorum et rerum, ne quid mutilum videretur, si aut praecepta ministeriis, praeceptis ministeria defuissent.

III. Pudicitia est honor corporum, ornamentum morum, sanctitas sexuum, vinculum pudoris, fons castitatis, pax domus, concordiae caput. Pudicitia sollicita non est cui placeat nisi sibi: pudicitia semper verecunda, dum innocentiae mater est: Pudicitia semper ornatur solo pudore, bene sibi tunc conscia de pulchritudine, si improbis displicet; pudicitia nihil ornamentorum quaerit, decus suum ipsa est. Haec nos commendat Domino, connectit Christo: haec expugnat omnia de membris illicita desideriorum [Col. 0821C] praelia, pacem nostris corporibus inducit: beata ipsa, et beatos efficiens apud quoscumque habitare dignatur; quam numquam accusare possunt, nec qui eam non habent: venerabilis etiam hostibus suis, dum illam multo magis mirantur, qui eam expugnare non possunt. Sed ut matura et in viris probata semper, et a feminis appetenda; sic inimica ejus impudicitia semper est detestanda: obscoenum ludibrium reddens ministris suis, nec corporibus parcens nec animis. Debellatis enim propriis moribus, totum hominem suum sub triumphum libidinis mittit; blanda prius, ut plus noceat dum placet; exhauriens rem cum pudore; hostis continentiae, frequenter perveniens ad sanguinem cupiditatum infesta rabies, incendium conscientiae bonae, mater impoenitentiae, [Col. 0821D] ruina melioris aetatis, contumelia generis, expugnans sanguinis et familiae fidem, alienis affectibus suos inserens filios, in aliena testamenta sobolem ignoti et corrupti generis inducens. Quae plerumque extra sexum ardens, dum se non continet intra concessa, parum sibi putat satisfactum, nisi in virorum quoque corporibus non voluptatem novam quaerat, sed extraordinaria et portentosa contra ipsam naturam ex viris per viros monstra conquirat.

[Col. 0822A] IV. Sed enim pudicitia locum primum in virginibus tenet, secundum in continentibus, tertium in matrimoniis. Verum in omnibus gloriosa est cum gradibus suis. Nam et matrimoniorum fidem tenere laus est, inter tot corporis bella; et matrimonio de continentia modum statuisse, majoris virtutis est, dum etiam licita rejiciuntur. Certe ex utero sanctitatem custodisse, et infantem se usque in senectutem in sua aetate tota tenuisse admirandae utique potentiae est: nisi quod blandas corporis leges non nosse, magis felicitatis est, notas jam vicisse virtutis est; sic tamen ut et virtus ista de dono Dei veniat, licet se in membris hominibus ostendat.

V. Pudicitiae, fratres, antiqua praecepta sunt. Quare antiqua dico? Quia cum ipsis hominibus instituta [Col. 0822B] sunt. Nam et ideo vir suus feminae est, ut praeter eumdem alterum nesciat, et ideo viro reddita est mulier, ut subjecto quod fuerat ei proprium, nihil requirat alienum. Sic et duo, inquit, erunt in carne una (Matth. XIX, 6), ut in unum redeat quod unum fuerat, ne separatio sine reditu occasionem praestet alterius. Inde et Apostolus: Caput mulieris pronuntiavit virum (I Cor. XI, 3), ut conjunctione duorum pudicitiam probaret. Nam ut alterius caput membris aptum non potest esse, ita et alieno capiti membra non sua: caput enim suis convenit membris, et membra capiti suo; utraque naturali fibula in concordia mutua cohaerent, ne qua oriente discordia de divisione membrorum pactum divini foederis rumperetur. Addit tamen et dicit: Quoniam qui [Col. 0822C] uxorem suam diligit, seipsum diligit (Ephes. V, 23, 29). Nemo enim carnem suam odio habet, sed nutrit et fovet eam, sicut et Christus Ecclesiam. Charitatis cum pudicitia ex hoc magna praescriptio, si uxores diligendae sunt a viris suis sicut et Christus dilexit Ecclesiam; et ita uxores maritos debent diligere, ut Ecclesia diligit Christum.

[1Kb] VI. Hanc sententiam Christus quando uxorem dimitti non nisi ob adulterium dixit (Matth. V, 32): interrogatus, tantum honorem pudicitiae dedit. Hinc nata est illa sententia: Adulteras non sinetis vivere (Levit. XX, 10). Hinc Apostolus dicit: Haec est voluntas Dei, ut abstineatis vos a fornicatione (I Thessal. IV, 3). Hinc et illud dicit: Membra Christi, membris meretricis non esse jungenda (I Cor. VI, 9, 15). [Col. 0822D] Hinc traditur Satanae in interitum carnis qui, proculcato jure pudicitiae, vitia carnis exercet. Hinc merito regnum coelorum non tenent adulteri; hinc est omne peccatum extra corpus esse, solum adulterum peccare in suum corpus: hinc caeterae praeceptoris auctoritates, quas nunc recolere omnes non est necesse, apud vos praesertim qui illas nostis frequenter et facitis; quae licet descripta non sint, queruli tamen de his non potestis esse. Adulter enim [Col. 0823A] non habet excusationem, aut habere potuit, quia ducere licebat uxorem.

[1Kb] VII. Sed sicut matronis jura praescripta sunt, quae ita sunt nexae, ut divelli inde non possint, virginitas vero et continentia extra jus omne sunt: nihil ad virginitatem de matrimoniorum legibus pertinet, altitudine sua transcendit omnes. Si ulla prava hominum ausa leges supergredi conantur, virginitas aequat se Angelis: si vero exquiramus, etiam excedit; dum in carne luctata victoriam etiam contra naturam refert, quam non habent Angeli. Virginitas quid aliud est quam futurae vitae gloriosa meditatio? Virginitas neutri sexus est: virginitas est perseverans infantia: virginitas est voluptatum triumphus: virginitas filios non habet, sed quod plus est, filiorum contemptum [Col. 0823B] habet, non habet foecunditatem, sed non habet orbitatem: felix quod est extra partus dolorem, felicior autem quod est extra funerum filiorum calamitatem. Virginitas quid est aliud quam soluta libertas? Maritum non habet dominum. Virginitas affectationibus omnibus soluta est: non matrimoniis est dicata, non saeculo, non liberis. Persecutionem non potest timere, dum illam de securitate potest provocare.

[1Kb] VIII. Sed quia pudicitiae nobis breviter sunt exposita praecepta, jam pudicitiae ponamus exemplum, Plus enim proficitur, cum in rem praesentem venitur: nec de virtute dubitabitur, quando quod praecipitur exemplis etiam signatur. Exemplum pudicitiae a Joseph coepit (Gen. XXXIX, 7). Adolescens Hebraeus generosus de patre, generosior de innocentia, ob invidiam [Col. 0823C] revelationum distractus a fratribus Ismaelitis, in domum devenerat hominis Aegyptii; obsequio et innocentia et tota servitutis fide facilem et benevolum in se animum sui provocaverat domini, cujus faciem tam sermo liberalis, quam aetas omnibus commendaverat. Sed ista generositas ab uxore domini aliter quam decebat accepta est: in domus parte secreta, et sine arbitris, alta et facinoribus accommoda; putavit se pudicitiam adolescentis incontinens mulieris impudicitia, nunc promissis, nunc minis posse superare. Et cum retentus est vestibus, eo quod moliretur fugam, propter tanti facinoris audaciam ipsas vestes relinquens, et corporis nudi sinceritatem habiturus innocentiae testem; ad crimen impudicitiae suae imprudens mulier adjicere non dubitavit calumniam: [Col. 0823D] et caeteris et marito, squalida et fervens, spreto desiderio suo, conquesta est dolore simulato, [Col. 0824A] quod Hebraeus adolescens vim sibi molitus fuisset inferre, quam ipsa conata fuerat irrogare. Maritalis ardor rerum inscius, et uxoris accusatione graviter inflammatus incenditur. Pudicus vero juvenis, quia delicto conscientiam non miscuit, in imum carceris truditur. Sed sola non est in carcere pudicitia: nam est cum Joseph Deus, et nocentes dantur in manu ejus, quia innocens fuerat. Somniorum praeterea obscura dissolvit, quia spiritus in tentatione vigilabat, et per dominum liberatur a vinculis. Qui in domo minor cum periculo fuerat, regiae domus sine periculo dominus effectus est: generositati suae redditus, fructum pudicitiae et innocentiae, Deo judice, a quo meruerat, accepit.

IX. Sed non minus, ex parte diversa, aliud nobis [Col. 0824B] pudicitiae simile de continentia feminarum exoritur exemplum. Fuit, ut legimus, Susanna (Dan. XIII) filia Helciae, uxor Joachim pulcherrima, pulchrior moribus. Hanc nullum ad decorem commendabat species; simplex enim erat. Excoluerat pudicitia, et cum pudicitia sola natura. Hanc e senioribus duo coeperant deperire, nihil memores nec divini timoris, sed nec suae annis jam marcescentis aetatis; ita illos in flagrantia transactae juventutis incendia, redivivae libidinis flamma revocabat: pudicitiae latrones amorem profitentur, sed oderant. Resistenti minantur calumnias, adulterii se dicunt accusatores voto adulteri. Inter quos libidinis scopulos auxilium de Domino petebat, quia viribus corporis repugnare non valebat. Et exaudivit de coelo clamantem ad se [Col. 0824C] pudicitiam Dominus; et cum iniquitate oppressa duceretur ad poenam, vidit inimicorum liberata vindictam. Bis victrix, et in periculo suo tam funeste toties consepta, et libidinem evasit, et mortem. Infinitum erit si exempla prosequar plura: his duobus contentus sum, praesertim cum omnibus sit viribus per istos pudicitia defensa.

[1Kb] X. Non illos emollire potuit in vita generosi sanguinis memoria, quae in quosdam licentia lasciviae est ministra: non decor corporis, et apte positorum figura membrorum, quae suggerit plerumque ut, quasi flos quidam, properans velociter transiturae aetatis, porrecta voluptatis occasione pascatur: non anni primi virentis, sed majoris aetatis; cum rudis adhuc sanguis aestuans, naturae flammas accendat, [Col. 0824D] et in medullis versata caeca incendia ad remedium, verum etiam per periculum pudoris itura: non ulla [Col. 0825A] latebrarum et sine ullo conscio, quae tuta quibusdam putatur, occasio; quae maxima vis est admittendi sceleris, cum deliberationibus occurrit impunitas. Non posita necessitas de auctoritate jubentium, et in temeritate participum atque sociorum; quo genere franguntur etiam saepe recta consilia. Non praemia ipsa et bonitas, non accusationes, non minae, non poenae, non mortes; nihil tam saevum, tam durum, tam triste, quam cecidisse de alto pudicitiae gradu. Digni tanto judicis divini praemio, quorum alter regio pene throno illustraretur, altera concordia mariti dotata inimicorum mortibus redimeretur. Haec sunt et his similia semper nobis ante oculos exempla ponenda, his paria diebus noctibusque meditanda.

[Col. 0825B] [1Kb] XI. Nihil animum fidelem sic delectat, quam integra immaculati pudoris conscientia. Voluptatem vicisse, voluptas est maxima: nec ulla major est victoria, quam ea quae de cupiditatibus refertur. Qui hostem vicit, fortior fuit, sed altero; qui libidinem repressit, seipso fortior fuit: qui inimicum prostravit, externum hostem percussit; qui cupiditatem depressit, hostem domesticum superavit. Malum omne facilius vincitur quam voluptas: quia illud quicquid est, horridum est; hoc blandum est. Nihil tam difficile opprimitur, quam quod per illud armatur. Qui cupiditates tollit, et metus sustulit; nam ex cupiditatibus metus veniunt. Qui cupiditates vincit, de peccato triumphat: qui cupiditates vincit, malum generis humani sub pedibus suis jacere [Col. 0825C] ostendit: qui cupiditates vicit, pacem sibi perpetuam dedit: qui cupiditates vicit, libertatem sibi, quod etiam est ingenuis difficillimum, reddit. Meditanda ergo nobis, fratres, ut res docent, semper pudicitia: quo facilior sit, nullis artibus constat. Quae enim illa consummata voluntas, quae nisi impediretur, longe est, sed nostra est: ita non est acquirenda, sed fovenda quae nostra est.

[2Kb] XII. Quid enim est aliud pudicitia, quam mens honesta ad custodiam corporis data; ut sexibus redditus pudor, severitate signatus, fidem honoris de incorrupta sobole servaret? Pudicitiae autem, fratres, competunt et cogniti sunt in primis divinus pudor, et praeceptorum sancta meditatio, et animus propensus ad fidem, et mens attonita ad sacram religionem: [Col. 0826A] deinde videre, ne quid in se ultra modum sculptum, ultra honestatem productum, ne quid proditum, ne quid arte fucatum, ne quid ad irritandos, aut redintegrandos dolos lenocinatum. Non est pudica quae affectat animum alterius movere, etiam salva corporis castitate. Longe absint quibus pulchritudo non ornatur, sed prostituitur. Nam sollicitudo de pulchritudine, et malae mentis judicium et deformitatis est. Sit natura corporis libera, nec divinis operibus inferatur vis. Semper est misera, quae sibi non placet qualis est. Quid capillorum mutatur color? quid oculorum extremitates suffuscantur? Quid facies artibus in diversam formam convertitur? quid postremo speculum consulitur, nisi quia ne ipsa sit timetur? Cultus etiam mulieris pudicae pudicus sit: adulterium fidelis [Col. 0826B] nec in coloribus noverit. Vestibus aurum intexere, quasi pretio est vestes corrumpere. Quid inter fila staminum delicata, rigida faciunt metalla? nisi ut fluentes humeros premant, et luxuriam infeliciter animi jactantis ostendant? Quid cum cervices peregrinis lapidibus urgentur et absconduntur, quorum pretia etiam sine artibus Kalendarium cujusvis excedunt? Non ornatur mulier, sed vitia mulieris ostenduntur. Quid cum digiti tali auro onerati, nec intrare possunt, nec egredi; utrum usus exposcitur, an patrimoniorum inanis pompa monstratur? Mirum negotium, mulieres ad omnia delicatae, ad vitiorum sarcinas fortiores sunt viris.

XIII. Sed ut repetam quae coeperam, colenda semper pudicitia viris et foeminis, omni custodia servanda [Col. 0826C] est intra limites suos. Cito natura corporis periclitatur in corpore, dum rapit illam secum caro, quae semper in lapsu est. Sub praetextu quippe naturae quae homines semper urget ad affectus, quibus ruinae collapsi generis resarciuntur; blandimento voluptatis fallens, non ducit ad continentiam legitimae conjunctionis sobolem, sed jactat in crimen. Ergo contra has carnis insidias, quibus se diabolus et socium ingerit et ducem facit, obluctandum est omni genere virtutis. Assumatur secundum Apostolum Christi opera, et a consortio carnis quantum potest animus colligatur: separetur consensus a corpore, vitia semper castigentur ut odiantur: ante oculos observetur deformis iste atque dejectus peccati pudor. Poenitentia ipsa cum luctibus suis commissorum criminum inhonesta [Col. 0827A] contestatio est. Nihil consideretur curiose in alienis vultibus? Sermo et brevis sit, et sobrius risus, signum est enim animi facilis et remissi, nam contactus recedat etiam honestus. Nihil corpori liceat, ubi vitandum est corporis vitium. Cogitetur quam honestum sit vicisse dedecus, quam inhonestum victum esse dedecore.

XIV. Dicendum etiam quod adulterium voluptas non est, sed mutua contumelia, nec delectare potest, quod et animam interficiat et pudorem. Coerceat animus stimulos carnis, refraenet impetum corporis. Accepit enim hanc potestatem, ut illi ad imperium ejus membra servirent, et quasi legitimus ac perfectus [Col. 0828A] auriga, ultra concessas corporis metas extollentes se carnis impetus, coelestium praeceptorum habenis reflectat; ne ultra terminos suos currus iste corporis raptus, in periculum suum secum et ipsum rapiat aurigam. Sed inter haec, immo et ante haec, contra turbas et vitia omnia de divinis castris auxilium petendum est: solus enim potens est Deus qui homines dignatus est facere, et plena hominibus auxilia praestare. Ego pauca dictavi, quoniam non est propositum volumen scribere, sed allocutionem transmittere. Vos Scripturas aspicite, exempla vobis de ipsis praeceptis hujus rei majora conquirite. Fratres charrissimi, bene valete.




[Col. 0827]
MONITUM.

Hic novis Editoribus locus et animus erat libellum D. Cypriano recenter adjudicatum, cul titulus: Exhortatio ad Paonitentiam, denuo edendi ex anecdotis CCII. VV. Trombelli et Mingarelli, canonic. regular. qui primi hunc librum ex vetustissimis membranis eruerunt, ac publici juris fecerunt, Bonon., ann. 1751. Hunc vero librum inventu difficillimum, in Italiae bibliopolarum schedis latitantem, necdum, licet omni ope quaesitum, opportune repertum, serius in decursu istius Bibliothecae dandum esse pollicemur.



APPENDIX SECUNDA. OPUSCULA SUPPOSITA.




[Col. 0827]
LIBER DE ALEATORIBUS. TRACTATUS PERPERAM CYPRIANO ADSCRIPTUS. (C,G,S)

[Col. 0827B] [1Kb] I. Magna nobis ab universa fraternitate cura [a 1Kb] successit: maxime ex rea [b 1Kb] perditorum omnium audacia, id est, aleatorum quae animos ad nequitiam in se illicit, ut in lacum mortis mergat [c 1Kb] . Et quoniam nobis divina et paterna pietas Apostolatus ducatum contulit, et vicariam Domini sedem coelesti dignatione ornavit, et originem authentici Apostolatus, super quem Christus fundavit Ecclesiam in superiore nostro [d 1Kb] portamus, accepta simul potestate solvendi ac ligandi et curatione peccata dimittendi: salutari [e 1Kb] doctrina admonemur, ne cum delinquentibus assidue ignoscimus, ipsi cum eis pariter torqueamur.

[Col. 0828B] [1Kb] II. Ideo sal terrae dicimur, ut ex nobis omnis fraternitas coelesti sapientia saliatur. Nam cum dicat: Sal autem si fatuatum [f 1Kb] fuerit, nihil [g 1Kb] valebit nisi ut projiciatur foras et conculcetur ab hominibus; hoc veremur et timemus, ne in [h 1Kb] Ecclesia securi, quod nobis sacerdotalis dignitas tradita est [i 1Kb] negligentes, juxta quosdam fratres inertes reperiamur: aut dum falsam communicationem damus, id quod cum honore de Dei dignatione percepimus, indignante Domino et exprobrante amittamus; dicit enim Scriptura divina; Vae erit pastoribus. Quod si ipsi pastores negligentes reperti fuerint, quid respondebunt [j 1Kb] Domino pro [Col. 0829A] pecoribus? Quid de Domino pecora dicent? a pecoribus se esse vexatos? non credetur illis: incredibilis res est pastores pati posse aliquid a pecore; magis punientur propter mendacium suum. Et alia Scriptura dicit: Rectorem te petierunt, noli extolli. Esto in illis quasi unus ex ipsis: curam illorum habe et considera. Et iterum: Existimate sacerdotem esse cultorem, et omnes esse apud eum delicias, granaria plena, et de quocumque desideraverint [a 1Kb] pabulo oves, eas saturare. Nam ut constaret nos, id est episcopos, pastores esse ovium spiritalium, hoc est, hominum fidelium qui sub cura nostra constituti, ne ullum [b 1Kb] in eis scabiei vitium reperiatur; quo magis a nobis quotidie perscrutentur, ut medicamine coelesti adhibito, vellera eis florida crescant quae ad naturam vestis [Col. 0829B] salutaris proficiant.

[1Kb] III. In Evangelio Dominus ad Petrum dixit: Petre, inquit, amas me? Et Petrus respondit: Etiam Domine, tu scis quoniam amo te. Dixit: Pasce oves meas; et sollicite mandans tertio confirmarit dicendo: Pasce [c 1Kb] oves meas.

[1Kb] IV. Et quoniam Episcopium [d 1Kb] , id est, Spiritum sanctum per impositionem manus, cordis excepimus hospitio; cohabitatori nostro ne ullam [e 1Kb] molestiam proponamus, Apostolus [f 1Kb] monet et dicit: Nolite contristare Spiritum sanctum qui in vobis est; et nolite extinguere lumen, quod effulsit in vobis. Quanta autem Episcopum bene agentem et salubriter admonentem, sine tribulatione corporis, condigna maneant [g 1Kb] Martyria: tanta et in Episcopum negligentem [h 1Kb] nulla de Scripturis sanctis documenta promentem, cumulentur [Col. 0829C] tormenta; apostolus nos excitat Paulus, et condigno statu episcopos et procuratores Evangelicae doctrinae ponit et dicit: Quamdiu erit infans, procuratores et actores habet; at cum creverit haereditatem suam expetit. Nos etiam dispensatores et procuratores Evangelii sumus; hoc quoque inter dispensatores et procuratores quaeritur, ut quis fidelis et justus inveniatur; si ergo apud dispensatores et procuratores quaeritur, ut quis fidelis et justus inveniatur, quid si oves [i 1Kb] delinquant, [Col. 0830A] et delinquentibus dispensatores? Non ipsi delinquentium se pondere onerant? Apostolus [j 1Kb] Paulus commemorat, quando ad Timotheum docendum et corroborandum in fidei firmitate, ne quid Deum fallat, et ne malignum orationibus justorum intercedat, providus et sollicitus dicit: O Timothee fili, commendatum serva: noli spernere donum quod in te est per impositionem manuum seniorum: accingere fortiter, et viriliter age ministerium tuum, et cum integritate supple: esto caeteris bonum [k 1Kb] exemplum; nemo tibi contradicat, nemo juventutem tuam contemnat: peccantem coram multis castiga, ut et caeteri metum habeant, et ne communicaveris peccatis alienis. Et iterum: Si quis frater fornicarius, aut idolorum cultor, aut avarus, aut raptor sive injustus nominatus fuerit, [Col. 0830B] cum ejusmodi quidem nec cibum capere. Et alio loco: Quicumque frater more alienigenarum vivit, et admittit res similes factis eorum, desine in convictu ejus esse; quod nisi tu faceris [l 1Kb] , et tu particeps eris ejus. Et in doctrinis Apostolorum: Si quis frater delinquit in Ecclesia, et non paret legi; hic nec colligatur, donec poenitentiam agat, et non recipiatur, ne inquinetur et impediatur oratio vestra. Et Apostolus etiam iterum dicit: Eximite malos e medio [m 1Kb] vestri.

[1Kb] V. Quod si multorum testium varia et consonanti monitione docemur [n 1Kb] , cum delinquentibus fratribus cibo ne quidem vesci; quanto magis debeat et ab sacrificio Christi arceri? Quam magna et larga pietas Dei filii, quod in futurum praescius nobis consulat: ne quis inter fratres incautus denuo laqueis diaboli capiatur? [Col. 0830C] Sollicitos esse jussit et providos atque eruditos; quoniam hostis ille antiquus circuit, pulsans Dei servos, non uno genere tentans. Multae enim sunt tentationes ejus quorum primordia sunt: idololatria, moechiae, furta, rapinae, avaritia, fraus, ebrietas, impatientia, adulterium, homicidium, zelus, perfidia, falsa testimonia, eloquium falsum, invidia, extollentia, maledictum, error, et si qua sunt similia quae his congruunt; ex quibus est aleae tabula.

[Col. 0831A] [2Kb] VI. Praeest [a 1Kb] diaboli laqueus manifestus, venenum portans letale serpentis, et inductio corrumpens; quae cum videtur nihil esse, magna amplexu [b 1Kb] operitur deletio. Quid illud est, quaeso, fideles, ut manus quae jam ab injuriis humanis expiata est, et ad sacrificium Dominicum admissa, et quod ad salutem totius hominis pertinet, dignatione [c 1Kb] suscipit; quae ad laudem Domini in oraculo exsurgit; quae [d 1Kb] signum crucis, per quod tuemur, frontibus imprimit: ipsa quae [e 1Kb] divina sacramenta consummat: quid est, inquam, ut iterum laqueis diaboli, unde exuta est, implicetur et per ipsa damnetur? Aleatrices manus, libidinoso studio consueverunt, id est, aleae tabulae; quod est diaboli venabulum [f 1Kb] , et delicti vulnus insanabile. Aleae tabulam dico, ubi diabolus praesto est, ad [g 1Kb] [Col. 0831B] amicapiendum summissus, et cum ceperit de captivo triumphum, perfidia, falsa testimonia. Tabulam aleae dico; ubi dementia, et furia, et venale perjurium, imperium et colloquium serpentinum. Illic rabiosa amicitia, illic atrocissimi sceleris fraternitas [h 1Kb] discordans, illic convicia et audacia saeva, et mens insana, et fera impatientia. Aleae tabulam dico; ubi possessionum amissio, et pecuniarum ingentium [i 1Kb] perditio, monstrum, et demonstrans litigiosum, furax dementia.

[1Kb] VII. O aleatorum noxia, sedentaria, et pigra nequitia! O manus crudeles, et ad periculum sui armatae, quae bona paterna et opes avorum sudore quaesitas ignominioso studio dilapidant: manus trux, noxia et insomnis nocte dieque continuis instrumentorum suorum [Col. 0831C] armigera: quae peccando seipsam damnavit, et post peccata non desinit ire! O nequam manus, in perniciem Domini sui armata, quae sordidissimi aeris totam substantiam perdit; et cum tot essent augendae [Col. 0832A] rei familiaris et multarum abundantiae opum, modo inops et pauper est! Alea est, quam lex odit: alea est, quam [j 1Kb] sequitur crimen ignobile; ubi manifesta tentatio, et poena occulta. Alea est alveus [k 1Kb] mali, et supplantatio amici, quae nec lucrum confert, sed totum consumit. Hinc deinde pauperes fiunt, hinc opes suas perdunt, hinc jam consumptis omnibus rebus suis, mutuis pecuniis se obruunt: hinc patrimonium, sine ulla fori calumnia amittunt. Qualis est lis, ut quos nemo persequitur, seipsos per invidiam persequantur? ut paternas suas haereditates sub ossorum multiformi numero [l 1Kb] dispergant?

[1Kb] VIII. Est et quando ipsi aleatores cum prostitutis mulieribus penes auctorem suum nocturnas vigilias, clausis foribus, celebrant: armantur adversus se miseri, [Col. 0832B] spiritu diaboli repleti: et illic duplex aut geminum crimen admittunt. Hic concrepat aleae sonus, illic silentio operatur incestus: hic sine ullo dignitatis suae respectu, sine ulla excusatione, pestifero studio cedere bonis suis cogitur; illic secreto mortale venenum bibitur. Unde haec sacrilegia meditatio, unde hoc crimen, auctorum testimonio comprobamus? Cum enim quidam studio litterarum bene eruditus, multum meditando hoc [m 1Kb] malum et tam perniciosum studium adinvenit, instinctu solius Zabuli, qui eum artibus suis repleverat; hanc ergo autem ostendit, quam et colendam sculpturis cum sua imagine fabricavit. Statuit itaque imaginem suam cum nominis sui subscriptione, suggerente sibi amico, qui ut hanc artem excogitaret in pectore subjecit [n 1Kb] . Sic ergo se in imagine [Col. 0832C] speciosa demonstrans, alto quodam loco condidit; et in sinus suos hanc aleae tabulam gestans, ut quasi ipse lusor et adinventor hujus malitiae appareret, cujus nomen a Dei servis nominari non deberet [Col. 0833A] (sic enim in nomine turpis est, quomodo in factis iniquus) et quisque Dei servus aleae tabulam amplectitur, auctoris nomine vocaretur. Ille enim cum se in statunculis et simulacris formaret, aliud crimen adinvenit, quo se ab imitatoribus suis [a 1Kb] colendum, et sibi sacrificandum instituit; ita ut qui vellet studio ejus adhaerere, non ante manum in tabulam porrigeret, nisi auctori hujus prius sacrificasset. Inde factum est, ut olim qui homo fuerat, et facinoris admissionis adulter, post mortem, a profanis [b 1Kb] et errantibus sub fictitio nomine Dei, talis coli meruerit.

[1Kb] IX. Aleae tabula qui ludit, et maleficia [c 1Kb] nosse debet, quod a Dei servis longe sit, sciens [d 1Kb] quoniam foris maleficus et venenarius, et iterum in judicii diem in igne rotante torquebitur. Aleae tabula qui ludit, [Col. 0833B] prius auctori ejus sacrificare debet, quod Christianis non licet dicente Domino: Sacrificans diis eradicabitur, nisi Deo soli; et iterum: Nolite sacrificare diis alienis, ne incitetis me in operibus manuum vestrarum ad disperdendum vos. Christianus qui es, et aleae tabula ludis, licet non sacrifices, lege hujus facinoris particeps es. Et utique Dominus occurrit et dicit: Exi de ea, populus meus, ne sis particeps delictorum ejus. Et iterum: Discedite, discedite inde, exite de medio ejus qui portatis vasa Domini, et immundum ne tetigeritis. Christianus quicumque es et alea ludis, hoc primo [e 1Kb] in loco credere debes, quia non Christianum, sed Ethnicum tibi nomen est; et illud quod ad sacrificium Dominicum pertinet, in vacuum sumis. Sic enim [f 1Kb] dicit: Omnis immundus non [Col. 0833C] tanget [g 1Kb] sacrificium Sancti. Dicit enim Scriptura: Omnis vir manducans carnem sacrificii, et immunditia ejus super ipsum; pereat anima illa de populo meo.

[2Kb] X. Aleator quicumque es, Christianum te dicis; quod non es, eo quod saeculo particeps es: nec amicus [h 1Kb] Christi potes esse, qui cum inimico Christi tenes amicitiam. Certe qualis dementia aleatorum fidelium, ubi insaniunt, et furacissimis vocibus pejerant; et [Col. 0834A] deorbati Zabuli caligine, invicem sibi manus inferunt, maledicunt, se devovent, parentum originem turbis praesentibus dehonorant. Sonat publice aleae strepitus, festinant ad necem haereditatis suae manus: nec intelligit miser, quid sibi noceat, quando se aleae auctorat. Et qui jam saepius vincitur, rursus ad nocentius studium, Zabulo suadente, animatur. O ars infesta studentibus, et stuprum libidinosum! quod non divitias, sed nuditatem et inopiam praestat; manus carnifex, manus noxia, quae nec post lucra desinit, sed adhuc post damna ludit. Christianus qui alea ludit, ad sacrificium Zabuli, immolantibus penes auctorem [i 1Kb] , manus polluit. Et idcirco Dominus ad hoc indignari dicit: Nolite, inquit, extendere manus vestras injuste, ne exacerbetis me, et non sinam [Col. 0834B] vos diu permanere super terram; et iterum: Abstinete manus vestras ab injusto, et ne feceritis quicquam mali. Et apostolus beatissimus Paulus similiter dicit: Videte fratres, ne obfiguremini [j 1Kb] huic saeculo, et pompis et deliciis et voluptatibus ejus; sed continete vos ab omni injustitia [k 1Kb] . Nam qui delinquit in Deum, nulla fit excusatio [l 1Kb] , nec indulgentia ulla, et nemini venia datur. In Evangelio Dominus dicit: Si quis, inquit, dixerit blasphemias in Filium hominis, dimittetur illi: at is qui peccaverit in Spiritum sanctum, non dimittetur illi, nec hic, nec in futuro saeculo. Et iterum Propheta dicit: Si delinquendo peccet [m 1Kb] vir adversus virum, orabitur pro eo ad Dominum: si autem in Deum peccaverit, quis orabit pro eo? Et beatus apostolus Paulus, procurator, vicarius Christi, [Col. 0834C] Ecclesiasticam curam agens, ponit et dicit: Vos estis templum Dei, et in vobis Christus habitat; si quis templum Dei violaverit, perdet illum Deus. Iterum Dominus in Evangelio suo negat peccatores, et exprobrat dicens: Recedite a me omnes qui operamini injustitiam; numquam vos cognitos habui. Et Joannes apostolus dicit: Omnis qui peccat, non est de Deo, sed de diabolo est; et scitis quoniam ideo venturus est Filius Dei, ut perdat filios diaboli.

[Col. 0835A] [1Kb] XI. Si quis aleator Christianus es, tuus et haereditatis tuae inimicus es. Quicumque es, desine ab illa dementia miser. Quid te in laqueum mortis cum diabolo ultra praecipitas? quid opes et divitias tuas sordidissimo aere [a 1Kb] admittis? quid te laquels saecularibus involvis, ut de saeculo [b 1Kb] judiceris? quid inimicum tuum favoribus laudando, delinquis; cum quo necesse est puniaris? Esto potius, non aleator, sed Christianus: pecuniam tuam assidente Christo, spectantibus Angelis, et martyribus praesentibus, super mensam Dominicam sparge: patrimonium tuum, quod forsitan saevo studio perditurus eras, pauperibus divide: divitias tuas Christo vincenti committe: servus cum Domino tuo vocare, studio deifico obsequere, artem Domini imitare, quae non perdit sed potius acquirit. [Col. 0835B] Desine ab illis tuis furacissimis moribus, cohibe praecipitem nequitiam tuam: sit tibi cum pauperibus quotidianis lusus, sit tibi cum viduis frequens operatio; [Col. 0836A] censum et apparatus tuos omnes ad studium Ecclesiae distrahe: aurum tuum, et argentum, et pecunias tuas in thesauris coelestibus repone; fundos et villas tuas, justa operatione ad paradisum remove: ut peccata donentur tibi, eleemosynis et orationibus continuis incumbe. Alea ne luseris: ubi lusus nocivus est et crimen mortale [c 1Kb] ; ubi dementia sine consideratione; ubi nulla veritas, sed mendaciorum mandra. Abscide inde manum tuam, et averte inde cor tuum: extrahe caliginem inimici ab oculis tuis, et purifica manum tuam a sacrificiis Zabuli: abige abs te furaces mores, esto patiens et Christianus, esto tibi et vitae tuae in operationibus justus et providus. Fuge diabolum persequentem, et fuge aleam inimicam rerum tuarum: studium sit tibi sapientiae, Evangelii [Col. 0836B] monitis erudire, puras manus ad Christum extende, ut promereri Dominum possis, aleam noli respicere. Amen.




[Col. 0835]
DE SINGULARITATE CLERICORUM. TRACTATUS CYPRIANO PERPERAM ADSCRIPTUS. NECNON AUGUSTINO ET ORIGENI JUXTA QUOSDAM. (C,G,S)

[Col. 0835C] [2Kb] Promiseram quidem vobis ante tempus epistolam, filii charissimi, quae omnium morum instituta de lege commendans, summatim omnia etiam contineret, quaecumque universis clericis generaliter ad dirigendam regulam competunt disciplinae. Sed quia nunc de feminarum commoratione vulgariter inter vos quidam ad ignominiam devoluti sunt, etiam de hac re specialiter vobis, Domini correptione scribere compulsus sum, qui miserum me pro vestra negligentia cum severitate corripiens, mandare praecepit, ne clerici cum feminis commorentur. Et licet haec admonitio sola litterarum mearum auctoritate sufficeret, tamen ne me somniatorem irrideat quisquam, sicut Joseph fratres irriserunt, Scripturarum addimus [Col. 0836C] firmitatem: ut omnes sciant hoc etiam modo per revelationem Dominum jubere, quod litteris cognoscitur ante jussisse; nec nos esse adulterantes verbum Domini, aut volentes jactanter de revelationibus gloriari, sed sic ante conspectum Domini referendo non mentiri quod loquimur; sicut a Domino confidimus nos non audisse mendacium, praesumentes vocem apostoli Pauli protestantis: Non enim sumus, inquit, sicut plurimi adulterantes verbum Dei, sed ex sinceritate, sicut ex Deo, coram ipso in Christo loquimur. In dolore itaque maximo constituti de quibusdam putrefactis membris corporis nostri, et in gemitu jacturam lamentantes Ecclesiae, quae per segnitiem nostram redigitur per dies singulos ad nimiam paucitatem; [Col. 0837A] [2Kb] credimus nos ex parte aliqua sublevari, quod diligentiae nostrae negligentia quorumdam obesse non possit, quibus numquam nostrae litterae defuerunt, quae per absentiam nostram frequentiam omnibus pensaverunt dissimulationis suae: ut unusquisque contemptor reum semetipsum conscribat, nos autem libera fronte contemptoribus exclamemus, quod Salomon confidenter exprobrat: Quoniam quidem vocabam, inquit, et non obaudiebatis: et extendebam verba mea, et non intendebatis, sed irrita faciebatis mea consilia, meis autem increpationibus non intendebatis: itaque et ego vestrae perditioni superridebo Gratulabor ergo adversum vos, cum advenerit vobis interitus, et cum advenerit vobis subito tumultus: eversio autem simul et procellae, et [Col. 0837B] cum advenerit vobis pressura et expugnatio. Erit enim cum me invocaveritis, ego autem non exaudiam vos. Quaerent me mali, et non invenient: oderunt enim sapientiam. Verbum autem Domini non assumpserunt, neque voluerunt meis consiliis intendere. Spreverunt enim meas correptiones: ideoque edent viae suae fructus, et sua impietate satiabuntur.

Ad vos nunc mea exhortatio convertitur, quos nolumus experiri talia praecipitia ruinarum. Metuite quantum potestis ejusmodi casus exitia: et in ista subversione, labentium vos experimenta perterreant. Nimium praeceps est qui transire contendit, ubi alium conspexerit cecidisse: et vehementer infraenis est, cui non incutitur timor alio pereunte. Amator vero est salutis suae, qui evitat alienae mortis incursum. Et [Col. 0837C] ipse est providus, qui sollicitus fit cladibus caeterorum, sicut Salomon approbat, dicens: Astutus videns malum puniri, vehementer erudietur. Et iterum: Cadentibus impiis justi vehementer terrebuntur. Adversaria est confidentia, quae periculis vitam suam pro certo commendat. Et lubrica spes est, quae inter fomenta peccati salvari se sperat. Incerta victoria est, inter hostilia arma pugnare. Et impossibilis liberatio est, flammis circumdari, nec ardere. Quod Salomon non negat, dicens: Quis alligabit in sinu suo ignem, vestimenta autem sua non comburet? Aut qui ambulabit super carbones ignis: pedes vero non comburet? Sic qui introierit ad uxorem proximi sui, non erit immunis, neque omnis qui tangit eam. Credite, quaeso vos, credite divinae fidei, quinimo quam nostrae: [Col. 0837D] quia omne quidquid pollicetur, non potest fallere, dicente Domino: Facilius est, inquit, coelum et terram praeterire, quam de lege unum apicem cadere. Et iterum: Coelum et terra transibunt, verba autem mea non praeteribunt. Ipsi ergo nos fallimus, quotiens inordinaliter credimus, aestimantes per fidem nostram [Col. 0838A] legis praecepta mutari: ut inter masculos et feminas speremus passim castitatem immobilem custodiri.

Difficile quis venenum bibet et vivet. Verendum est dormienti in ripa, ne cadat, cum dicat Apostolus: Qui se putat stare, videat ne cadat. In hac parte expedit plus bene timere, quam male fidere. Et utilius est infirmum se homo cognoscat, ut fortis existat; quam fortis videri velit, et infirmus emergat. De qua re praesumptores objurgat Apostolus, dicens: Si quis putat se aliquid esse, cum nihil sit, seipsum implanat. Pro certo implanator proprius suam animam decepit, qui non cavendo contraria, noxiis rebus semetipse commiserit. Ille autem tutius sibi consulit, qui circa malos semper infidus species quascumque noxias extimescit. Quorum distantiam Salomon disseruit, dicens: [Col. 0838B] Sapiens timendo declinabit ab omni malo: insipiens autem confidens sui miscetur iniquo. Magnum sapientiae divinae consilium inventum est, ubi timoris auxilio liberemur. Magna compendia providentiae, ut aliquando fiat virtus et victoria per timorem. Magna remedia Dominus contulit ad salutem, ut habeat et timidus laudem, sicut Salomon repetit, dicens: Beatus vir qui veretur omnia per metum. Inaestimabilis Domini misericordia, quae unicuique homini suam contulit gloriam: et incomprehensibilis pietas, quae secundum pugnas dedit et palmas, ut confitendo masculorum saevitiam superemus, et timendo feminarum blandimenta vincamus; dummodo et de virtute et de infirmitate super nos Dominus glorias operetur: ut in omnibus et per omnia omnipotentem [Col. 0838C] semetipse testetur, dividens differentias triumphorum; ut tam consiliis quam viribus a nobis bella vincantur, ne si vicerimus solius fidei fortitudine, contra Salomonem vacua essent opera sapientiae. Nunc igitur sapientiae arma gestanda, ubi feminei et virilis sexus certamen indicitur. Unde Salomon sic instruit, dicens, Prudentiam, inquit, fac notam tibi, ut te servet a muliere aliena et pessima. Videte nunc prudentiam in isto bello, non fidem nobis datam esse victricem, quae nos timiditatis remedio liberasset: et contemplamini quae sunt modo arma sumenda, si vultis habere legis auxilia. Estote timidi, ut sitis intrepidi, et licet timor in certamine infirmitas esse videatur; tamen secundum verbum Apostoli, virtus in infirmitate perficitur. Separamini deprecor, sepamini [Col. 0838D] contagione pestifera.

Quantumcumque fuerit unusquisque longius ab adversis tantum non sentit adversa. Minus voluptatibus stimulatur, qui non est ubi frequentia est voluptatum. Et minus avaritiae molestias patitur, qui divitias non videt, si admittimus Apostolum pollicentem: [Col. 0839A] [2Kb] Qui volunt, inquit, divites fieri, incidunt in tentationem et in muscipulas, et desideria multa et inutila et noxia, quae mergunt hominem in perditionem et in interitum. Non aliter tentationibus subjacet qui junctus est feminae; in qua nihil est aliud nisi quod feriat proximantem. Aculeus peccati facta est forma feminea; et mortis conditio non aliunde surrexit, nisi de muliebri substantia. Quod Salomon ad nostram sollicitudinem memorat, dicens: A muliere factum est initium peccati, propter hanc omnes morimur. Inde mortales tenemur, nec timemus. Quid si jam mortales essemus? Per mulierem liberavit nos equidem Christus, sed unde adhuc morimur formidare debemus. Tunc liberatio ipsa constabit in femina, si a nobis mors revincatur, quae per feminam [Col. 0839B] venerat. Caeterum si adhuc per mulierem circa nos scandala dominantur, liberationis Christi fecimus pro certo dispendium. Siquidem in futurum spes ista libertatis manet, quam fidei nostrae Christum credimus contulisse: ut tunc nobis omnino mulier non noceat, cum et ipsa mors fuerit evacuata. Nam si modo putamus nos intentabiles esse muliebribus jaculis; quid ergo restat coelestibus regnis? Non immerito tales sensus Apostolus increpat, dicens: Jam satiati estis, jam divites facti estis: sine nobis regnatis, et utinam regnetis. Tempus ergo luctaminis adhuc geritur, et mors per feminam adhuc usque grassatur. Mentior, si non videmus exinde interitus plurimorum. Quanti et quales Episcopi et clerici simul et laici, post confessionum victoriarumque calcata [Col. 0839C] certamina, post magnalia et signa vel mirabilia usquequaque monstrata, noscuntur cum his omnibus naufragasse, cum volunt in navi fragili navigare? Quantos leones domuit una muliebris infirmitas delicta, quae cum sit vilis et misera, de magnis efficit praedam? Quod Salomon loquitur, dicens: Pretium meretricis tantum est unius panis, mulier autem pretiosas animas capit.

Ante nos ista tractantur, et nullis terroribus coercemur, quid faceremus, si opinionibus tantummodo gestas historias audiremus? Sed haec est semper incredulitas humanae duritiae, ut non solum, audiendo, sed etiam videndo non credat alteros interisse, nisi et se ipsam viderit interire; nec sociorum mortibus quatitur, dum illos promeritos aut invalidos opinatur. [Col. 0839D] Se autem multum mereri, aut multum valere fiducialiter putat, nesciens praeberi cunctis exempla, cum fuerint quibusdam irrogata supplicia, sicut Dominus in Evangelio proponit et dicit: Putatis quod [Col. 0840A] hi Galilaei prae omnibus Galilaeis fuerint peccatores, qui talia passi sunt? Non. Dico vobis: Nisi poenitentiam habueritis, similiter perietis, sicut illi supra quos cecidit turris in Siloa, et occidit eos. Putatis quoniam et ipsi debitores fuerunt prae omnibus hominibus habitantibus in Hierusalem? Non. Dico vobis: Si non poenitueritis, similiter perietis.

Miramur si Adam per Evam seductus est, quem nulla morientium exempla praecesserant, et nisi jussio una constrinxerat, cum modo nos nec innumerabiles mortes, nec infinita jussa compescant. Quibus convenienter dicitur secundum increpationem Domini: Si Adam vidisset mortes, quae factae in vobis, olim in cilicio et cinere poenitentiam egisset. Dico autem vobis, quoniam Adae tolerabilius erit in die [Col. 0840B] judicii, quam vobis. Longe sit pestis illa, et lues, et clandestina pernicies. O quam inordinabilis feminae propinquitas jaculatur, cujus vicina est delictorum latrocinium Non est in hac societate sinceritas approbabilis, quae collisiones habet velut quibusdam fluctibus turbulentas. In hac familiaritate non habitat amica concordia, quoniam non nisi discordantes inimicitias creat. Fecit equidem viro Dominus mulierem adjutricem, sed serpentis invidia personam sumpsit hostilem. Quod si illa de viro suo nata, usque hodie ipsum cui jungitur, tentat: quanto magis illa quae copulatur, nulla lege conjuncta? Et si illi qui duo sunt in carne una concreti, tentationibus mutuis invicem pungunt, quid facient hi qui in una carne nec nati nec juncti sunt? Praesertim quia nec [Col. 0840C] Deum jam invocare permittitur, qui charitate alterius avocatur, nec sinitur cogitare divina, qui sibi quaesivit cui exiberet domesticam curam. Propter quod sic Apostolus consulit, dicens: Volo vos sine sollicitudine esse. Qui sine uxore est, sollicitus est quomodo placeat Deo: qui autem habet uxorem, cogitat quae sunt hujus mundi, quomodo placeat uxori. Quid est nunc quod in hac conjunctione delectet, in qua sunt solae pugnae? aut quae utilitas favet, ubi non sunt officia conjugalia, quando nec ipsa possunt esse secura.

Causale est omne quod feminae est: et copulatio ejus semper infesta est. Foedere suo magnas molestias praestat; et cui adhaeserit contra fas, insanabilem ingerit plagam. De carbonibus scintillae dissiliunt, [Col. 0840D] de ferro rubigo nutritur, morbos aspides sibilant, et mulier fundit concupiscentiae pestilentiam, quam Salomon sic comparat, dicens: De vestimentis procedit tinea, et a muliere iniquitas viri. Volo [Col. 0841A] [1Kb] scire quae sit affectio ista communis, quae morbi dissensio semper ambigua, quae propositum suum nutantibus consiliis impugnando conturbat. Ut quid sibi adhibuit mulierem qui ducere contempsit uxorem? Omnis qui non manducaverit carnem, ut quid habitationem suam carnis apparatibus replet? Et qui non biberit vinum, quid videndi oblectatione perfruitur? Quasi non aliquoties videndo nec gustando copia esculentorum animus pascitur, et vini odoriferi sola fragrantia suscitatur saepius animus. Quid per hypocrisin vult ab hominibus abstinens dici, et in secreto carnibus et ebrietate distendi? Habent multi divitias quas suis usibus negant, sed pro cupiditate conservant; quibus si nulla cupiditas inhaesisset, nec cupiditatis insignia possiderent. At vero quia cupiditate [Col. 0841B] possessi sunt perfruuntur animo quod usu non tangunt. Ita is qui despexit vinculum nuptiarum, et aliter vinculis femineis obligatur; quamvis nullo concubitu misceatur, desiderio tamen, visu, colloquio, conjunctione semper oblectatur. Nam si desiderium feminae non haberet, numquam feminam suis oblectamentis assumeret.

Immo vero insuper mihi suspectum placitum dedit: qui non legitimam duxit, et legitimam recusavit: nisi fallor, in publico argumentatus est hominibus promittere sanctitatem, et in occulto sine uxore non esse. Duo argumenta sanctitatis et libidinis hinc et inde miranda sunt, quae utraque invicem tegunt, et utraque invicem produnt. Ingeniosus eunuchus et moechus invidet sibi dum consulit, et dum quaerit [Col. 0841C] utrumque, neutrum facit; ut sanctus minime deputetur, qui non vera conjunctione perfruatur, cum Paulus apostolus dicat: Alligatus es uxori? ne quaesieris solutionem. Solutus es ab uxore? ne quaesieris uxorem. Sed consentio non esse castitatis hujus pudicitiam violatam: suspiciosis tamen malam porrigit famam; et pudicitiae bonum frustra intrinsecus laborioso agone custodit; qui illud forinsecus efficit infamari, destruens magisterium Pauli providentis pariter et monentis: Ut quid, inquit, libertas mea judicatur ab infideli conscientia? Si ergo gratiae participo: ut quid blasphemor pro eo quod gratias ago? Pejus est quam moechia, continentiam ducere criminosam, et infamem facere sanctimoniam. Blasphemiam ingerit religioni quam colit, [Col. 0841D] qui quod confitetur, non ante omnes impleverit; ne Christianitas credatur esse fallacia, et moechatio videatur esse sanctitatis velamento vestita. Propter quod Dominus in Evangelio sic praemonet, dicens: Sic luceat lumen vestrum coram hominibus, ut videntes [Col. 0842A] opera vestra bona, magnificent Patrem vestrum qui in coelis est. Hoc sequitur et Paulus apostolus, dicens: Non ergo blasphemetur bonum vestrum. Et iterum: Providentes bona non tantum coram Deo, sed etiam coram hominibus. Et alio loco: Sive ergo manducatis, sive bibitis, sive aliud quid facitis, omnia in gloriam Dei facite. Et estote sine scandalo Judaeis, et Graecis, et Ecclesiae Dei, sicut et ego per omnia omnibus placeo.

Sed opponitur forsan, quid est quod ipse iterum dixerit? Si hominibus placere vellem, Christi servus non essem. Numquam se quaecumque dicta legis excludunt, sed certis locis responsa universa defixa sunt. Illic placere hominibus non licet, ubi voluntas hominum non capit Domini voluntatem. Ubi vero acceptant [Col. 0842B] homines quod ad gloriam proficit Dei; innotescere omnibus ipse Paulus apostolus praecepit. Unusquisque, inquit, nostrum, proximo suo placeat ad bonam aedificationem. Quale ergo praemium sanctitatis exspectat, qui non solum blasphemiam sanctitatis ab infidelibus provocat, sed etiam fidelibus perniciosum praebet exemplar; ut infirmi sub praetextu dilectionis subtiliter fornicentur, et pudicus impudicisimae castitatis praebeat magisterium, destruens quod Paulus apostolus comminatur: Periit, inquit, frater infirmus in tua conscientia, propter quem Christus passus est? Sic autem peccantes in fratres, et percutientes conscientiam eorum infirmam, in Christum peccatis. Et quidem non hoc juvenibus tantum, sed et senibus congruit, fratrum imbecillitati consulere; ne senectus [Col. 0842C] perire provocet juventutem, ex qua debent omnia salutaria documenta procedere: sicut Eleazarus in libro Machabaeorum profitetur et dicit: Praemitti malo in infernum, quam patrias leges deserere. Non enim aetate nostra dignum est fingere; ut multi adolescentium arbitrati Eleazarum nonaginta annorum, transisse ad vitam alienigenarum, et ipsi propter meam simulationem, et propter modicum et corruptibile tempus vitae, per me seducantur, et odium ac maculam senectuti meae acquiram. Ille maluit vitam suam tormentis objicere, quam cuiquam magister perditionis existere: et nos ubi nulla tormenta sunt, fluxibus solis, nolumus salvandos fratres anteponere: nec contenti sumus sine ullis cruciatibus tam nobis prodesse quam caeteris, cum ille noluit vivere moriturus: [Col. 0842D] sicut inferius prosecutus est; dicens: Quamobrem fortiter vita excedens, senectute dignus apparebo, adolescentibus quidem exemplum forte relinquam, ut prompto animo ac fortiter pro gravibus et sanctis legibus honestae morti succedant. Cum [Col. 0843A] [1Kb] hoc etiam laicos deceat, ne aut extraneis occasionem blasphemandi, aut fraternitati opportunitatem fornicationis opponant; tum maxime clericos vehementer necessitas ista constringit; quibus aut religio blasphemata, aut fraternitas perdita poenas duplices irrogabit. Nec invenient in judicio Domini ullum omnino solatium, qui alienigenis et fratribus peccandi fomitem ministrarunt. Propter quod sic Paulus apostolus Titum instruit, dicens: Teipsum bonorum factorum praebens exemplum in doctrina, in integritate, in gravitate, in verbo sano atque irreprehensibili: ut adversarius revereatur, nihil habens de nobis dicere mali. Et iterum: Omnibus, inquit, fidem bonam ostende, ut bonam doctrinam Salvatoris Domini nostri praeferant in omnibus. Sic et ad Timotheum [Col. 0843B] scribit, dicens: Forma esto fidelibus in sermone, in conversatione, in charitate, in fide, in castitate. Quod et Petrus apostolus hortatur, dicens: Conversatio, inquit, vestra in gentibus bona sit, ut in eo quod detrahunt de vobis tamquam de malefactoribus, de bonis operibus vestris glorificent Deum. Et iterum: Quoniam sic est, inquit, voluntas Dei, ut benefacientes obmutescere faciatis stultorum hominum ignorantiam.

Nec quisquam sibi proponat et dicat: Habere volo quod vincam: hoc est enim dicere, vivere desidero sub ruina. Quis tam stultus qui arctari cupiat ad laborem, cui offertur delicatus triumphus? Neque enim duplex triumphus est sub feminae praesentia probari victorem, quam est in singularitate servare integram sponsionem sanctimoniae. Et cum sit unus [Col. 0843C] titulus gloriarum, hoc loco unus fortis est, qui satis laborat; et cum illo qui parum laborando vicerit, pariter muneratur. Quid quod ille quinimmo consummatus adscribitur, qui se omni tempore femineis affectibus ostentat abscissum? quia eum Dominus in Evangelio perfectum vocat, qui totum suis usibus amputaverit patrimonium. Certe etiam soli cuicumque, quotidiani triumphi pro castitate non desunt; quia numquam desideriis carnalibus spiritum cessat infestare corpus humanum, quod Apostolus affirmat, dicens: Caro, inquit, concupiscit adversus spiritum, spiritus autem adversus carnem: haec enim invicem adversantur sibi, ut non quaecumque vultis illa faciatis. Habes nunc carnem tuam, quam superes semper: quid tibi vis alteram vel conducere? [Col. 0843D] Nemo super unam febrem cupit adhibere pejorem; ne incipiat hemitritaeo insanabili laborare, cui nullus valeat medicus subvenire. Neque aliquis super onus proprium tollit insuper alienum; ne oneribus duobus oppressus, usque ad inferos demergatur. Unde sic Hieremias propheta docet sanctitatis pondus singulariter sustinendum. Bonum est, inquit, viro cum [Col. 0844A] portaverit jugum grave in juventute sua; sedebit singulariter et silebit, quoniam tulit super se jugum grave.

Sed quisquam malignus obsecutor ad dictum apostoli Pauli confugiet dicentis: Onera vestra sustinete invicem, et sic implebitis legem Christi: Non haec sunt onera, quae Paulus apostolus imperat subvehenda; sed ut tolerantes nosmetipsos discordia nulla discernat; et in tentationibus constitutis fratribus praebeamus auxilia: non ut ipsi nobis tentamenta per feminas procuremus, sed ut tentamentorum magis pondera sublevemus; cum sciat quale sit sanctitatis jugum, quod vix singulare portetur. De quo non solum ipse, sed et Dominus noluit certum definire praeceptum, dicens: Non omnes capiunt verbum [Col. 0844B] istud, sed quibus datum est. Et iterum: Qui potest capere, capiat. Si ergo difficile singulariter magnitudo istius ponderis toleratur; quomodo tolerabitur, si geminatis ponderibus praegravetur? Et si singulares pene omnes vix durant carnales insidias sustinere; quid faciunt illi qui ex utroque latere gladiis impendentibus non cunctantur incumbere? Plus dico. Si mariti et uxores desideria conjugalia quotidie gerentes, sibi non sufficiunt; quid agunt illi qui ad augendas impugnationes feminis sociantur? Ex improviso vel transeunter ad horam femineus aspectus occurrens, velut sagittas alienis oculis jactat. Quando libera non est simplex reverentia; quid illic geritur, ubi libertatis sumit mulier in contubernalitate constantiam? quando in domesticis negotiis nunc lacertos [Col. 0844C] ac femora lanificis operibus nudat, nunc aestuans detegit membra, nunc fatigata jactatur, aut in usu aliquando dissolvitur, nunc blanditias exhibet, et quod est venenosius super cuncta psallere delectatur, aut canere? Cujus cantu tolerabilius est audire basiliscum sibilantem. Contra quam Salomon sic nos cautos efficit, dicens: Cum cantatrice noli assiduus esse, nec audias illam, ne forte dispereas in efficacia ejus. Taceo reliqua, quae magis pudenda sunt quam dicenda: solum hoc dico, in dolore vel in ira mulierem frangi conspicere, jam non est sine mulcedine. Quid dicimus si videas jucundantem, aut quod est deterius blandientem? Semel dixerim, omnis inconveniens sodalitas mulierum, gluten est delictorum, et viscum toxicatum, quo diabolus aucupatur. Incongrua [Col. 0844D] est sodalitas feminarum, quarum sodalitatem ita nos rursum Salomon docet in omnibus praecavere: Cum aliena, inquit, muliere ne sedeas omnino, et ne alterceris cum illa in vino, ne forte declinet cor tuum in illam, et sanguine tuo labaris in perditionem.

Postremo si animum nostrum confidimus in hac [Col. 0845A] [1Kb] communitate durare semper, vel illud apud nos debet esse suspectum; ne ipsae quae nobiscum conveniunt, in nos ipsos forsitan moveantur, aut in alteros amores prae rapida aetate incitamentis furialibus stimulentur, et erit nobis causa aut quod pejus est, sine causa ut fornicatio nos maculet aliena, apud quos suggeritur caeteris occasio lupanaris; et crimine alieni reatus absorbebimur, cui nos ipsi subornamus immunditiae lenocinium. Propter quod apostolus Paulus de similibus ita nos instruit, dicens: Si propter escam frater tuus scandalizatur, jam non in charitate ambulas. Noli esca tua illum perdere, propter quem Christus mortuus est. Et iterum: Bonum est non manducare carnem, neque bibere vinum, neque ostendere in quo frater tuus [Col. 0845B] offenditur, aut scandalizatur, aut infirmatur. Et alio loco: Hoc, inquit, judicare magis, ne ponatis offendiculum aut scandalum fratri. Et de semetipso sic ait: Propter quod si cibus scandalizat fratrem meum, jam non manducabo carnem in aeternum, ne fratrem scandalizem. Cum ergo nos pulsat conjunctionis hujus molestia detestabilis; et si adulteros non potest facere, facit tamen pejores adulteris et incestis. Quis enim cordis alterius scrutator qualitatem uniuscujusque perpendat; et pro altera persona contra Satanam repugnator, circa Deum vero idoneus fidejussor esse praesumat? De semetipso demens est, qui aliquid pollicetur, ne dicam si etiam pro femina sponsionem ponere videatur; cum Paulus apostolus sic de se pronuntiet, dicens: Non quia jam accepi, aut [Col. 0845C] jam justificatus sum, aut jam perfectus sum: sequor autem si quomodo comprehendam, in quo et comprehensus sum a Christo. Fratres ego me non arbitror comprehendisse: unum tamen, posteriora quidem obliviscens, ad ea quae sunt ante pedes, ad regulam sequor, ad palmam supernae vocationis Domini nostri Jesu Christi. Quicumque ergo perfecti sumus, hoc sentiamus. Mihi, inquit, pro minimo est, ut a vobis judicer, aut ab humano die: sed neque meipsum judico, qui autem judicat me, Dominus est. Et alio loco: Beatus, inquit, qui non judicat semetipsum, in quo probat alium. Quamvis ergo nos nec de nostra stabilitate certum aliquid habeamus, qui sine cessatione concutimur, inter fluctus saeculi sustinentes procellosos incursus; tamen si alicui tanta [Col. 0845D] fiducia est de immobilitate propriae firmitatis; saltem sollicitus reformidet, ne ipse sit scandalum visibus alienis, sed terreatur voce Domini comminantis: Vae, inquit, huic mundo ab scandalis: verumtamen vae homini illi per quem scandalum venit. Si has Domini comminationes religioso corde metuimus et veremur, plus de aliis quam de nobis extimescamus periculum nostrum, qui mutuis (ab apostolo Paulo) utilitatibus obligamur: Non quae sua sunt, inquit, [Col. 0846A] singuli cogitantes, sed quae aliorum. Et iterum: Nemo quod suum est quaerat, sed quod alterius.

Sed aliquis arripiens de ipso Paulo quod opponat: Unusquisque, inquit, vestrum pro se rationem reddet Deo: et unusquisque suam sarcinam portabit. Qui non vult ergo pro altero reddere rationem, nec causis ejus, nec negotiis debet particeps illicitus interesse: et qui liber vel immunis circa sarcinas alienas conatur existere, nihil alienum contraria conditione teneat infra se. Nam necesse est ut rationi alterius subjiciatur, qui negotium tractaverit alienum. Oportet eum damno perstringi vel dispendio sarcinarum, apud quem sub intuta custodia fratris sarcinae perierunt; quia quicquid in domo nostra sub minus idonea tutela perditum fuerit, aut latrones [Col. 0846B] effregerint, nostrum est, et a nobis exigetur quicquid per inertiam nostram male commissum custoditur. Tunc vero ab invicem liberi sumus, si nihil apud nos de re alterius reservetur.

Forsitan aliquis dicat: Ergo nec ad domum orationis debemus pariter convenire, ne aliquis aliquem scandalizet. Haereticae professionis est ista contradictio calumniosa, quae de bonis praescribit, ut asserat mala; et de sanctitate praejudicat, ut immunditiam subtiliter introducat; de licito calumnias facit, ut obtinere illicitum possit. Propter quod apostolus Paulus haeresi huic ante praescribit, dicens: Verumtamen neque mulier sine viro, neque vir sine muliere in Domino. Absit, absit, ut ubique feminae praescribantur, aut ubique permissio tribuatur. Habent [Col. 0846C] loca sua circa maritum, circa filios, circa fratres, circa parentes, circa servos; et in domo orationis tantummodo juxta cunctos clericos. In mansione autem una, sine cognatione competenter non habent socios. Haec est libera quae stat. Stare vero non potest quicquid inclinaverit libera, dicente Scriptura: Non declinabis in dextram, neque in sinistram. Et Dominus in Evangelio: Quod amplius est, a malo est. Disce nunc temperantiae modum, qui per licentiam quaeris excessum. Ama feminas inter sacra solemnia, et odio habe in communione privata; si vis Salomonis tenere doctrinam: Tempus, inquit, amandi, et tempus odiendi.

Tunc ergo cavenda sunt feminae participia, quando geritur carnalium curarum continua unanimiter frequentia: [Col. 0846D] quoniam inter curas suas caro semper incitamenta cupidinis provocat; et illic parit fomenta peccandi, ubi pertractans commoda sua temporalis vitae cogitationibus senserit paululum relaxari; sicut Salomon asserit, dicens: Deprimit terrena cogitatio sensum multa cogitantem. In conventu vero sacrorum, ubi spiritus dominatur, ancilla semetipsam cognoscens perdit suae voluptatis usum; perdit et luxum dum tractantur coelestia, dum celebrantur sancta [Col. 0847A] [1Kb] mysteria; tota humanitas occupatur, ubi non humana, sed divina sunt omnia: ubi veneratio vel tremor et terror incutitur; animis universis sepulta est perfecta substantia carnalis. Inter ipsa fere carnis mercimonia multi voluptatem corporis negligunt, scilicet quando a legionibus exercitia meditantur armorum, aut crepat litibus forum, aut resonant litteris auditoria, aut negotiatores commerciis instanter incumbunt, aut artifices in artificia ipsa propensi sunt: quanto magis ubi non carnale opus hominum; sed spiritale geritur Angelorum? Nihil illic impugnationes possunt, ubi et ipsi daemones cedunt; et nulla sexus alicujus permittitur considerari distantia, ubi nec aetas, nec dignitas, sed sola aequalitas regnat: atque ut plenius dicam, omnes illic [Col. 0847B] tales sensus accipiunt; ut et ipsa conjugalitas ignoretur, ubi Christus loquitur, auditur, attenditur, et per omnia et in omnibus solus est totum, testante Apostolo et dicente: Ubi non est, inquit, Judaeus et Graecus, circumcisio et praeputium, Barbarus et Scytha, masculus et femina, servus et liber, sed omnia et in omnibus Christus. Hunc plane conventum gloria est celebrare cum feminis, in quo nulla est discretio qualitatis, ubi tantum licet omnes aequare sine aliqua differentia: ut nec in ipso Baptismate cujusquam nuditas erubescat, ubi Adae et Evae renovatur infantia: nec exponit, sed potius accipit tunicam.

Quod si et illic sit aliquis diabolo pejor, qui feminarum aspectibus feriatur, de nullo tamen congregatio [Col. 0847C] vestra culpatur, quae propter coelestia, non propter terrena colligitur. Verumtamen si quis illic luxuriosis obtutibus fuerit, nullo modo aiterum laedit, qui non ad hominem, sed ad Christum pro salute processit. Quinetiam de suis contradictionibus contradictores excludam, ut non meis, sed suis propositionibus cedant. Si inter festa sancta potest communis conventio scandalizari, ubi tentator ipse diabolus tremuit; quis illic stabilem se esse promittit, ubi tentator audenter occurrit? et si illic periclitamur, ubi Dei praecepta nos congregant, quid agimus ubi Dei jussa nos separant? et si turbamur illic, ubi Dei voluntate munimur; quanto magis ubi non solum diabolum, sed etiam Dominum habemus adversum? Cum sacrosanctis enim jussis nobis [Col. 0847D] divina protectio ministratur, sicut Esaias ait: Legem, inquit, in adjutorium dedit; sine jussionibus vero divinis nullum potest esse praesidium.

Aliud est quod Deus imperat facere, et aliud voluntati ejus obsistere: cujus ita sunt mandata servanda, ut si aliquid jusserit quod secundum homines injustum esse videatur, justum credatur et fiat; et si justum jusserit, justum reputetur et fiat: cum sine [Col. 0848A] justitia non potest esse quod mandat, qui potens est injustitiam justificando vocare justitiam, et justitiam reprobando injustitiam probare transversam, cujus voluntas est sola et vera justitia. Si enim totum quod gerimus, ad hoc tantummodo gerimus, ut Domino placeamus; profecto hoc solum erit justum quicquid voluerit, et jusserit, et probaverit Deus cui placere gestimus. Nam cum servi non possint a semetipsis scire quid suis dominis placeat, nisi dominorum sequantur imperia; et utique homines hominum similium sibi non valeant voluntates agnoscere, nisi acceperint quod observent: multo magis mortales nesciunt immortalis Dei justitiam comprehendere, nisi ipse justitiarum suarum dignetur indicia demonstrare, sicut Salomon approbat, dicens: Quis enim [Col. 0848B] hominum poterit scire consilium Dei? aut quis poterit cogitare quid velit Deus? Cogitationes enim mortalium timidae, et incertae providentiae nostrae. Corpus enim quod corrumpitur, aggravat animam: et deprimit terrena inhabitatio sensum multa cogitantem. Difficile aestimamus quae in terra sunt, et quae in prospectu sunt invenimus cum labore: quae in coelis autem sunt, quis investigabit? Sensum autem tuum quis scit, nisi tu dederis ei sapientiam, et miseris Spiritum sanctum de altissimis? Et si correctae sunt semitae eorum qui in terra sunt, et quae tibi placent didicerint homines, et per sapientiam sanati sunt: ambulantes in tenebris sibimetipsis lumen non possunt ostendere, nisi ultroneum seipsum non videntibus offerat lumen. Ita humana caecitas ad [Col. 0848C] Deum non dirigit viam, nisi ipse lucernam legis ostendat. Unde David sic loquitur, dicens: Lucerna est, inquit, pedibus meis verbum tuum, et lux semitis meis. Et iterum: Praeceptum Domini lucidum illuminans oculos. Hoc est ergo luciferum quodcumque fuerit a Deo intimatum: et hoc Deo dignum, quod ipse Deus voluntati suae fatetur acceptum, ut exerceat per omnia dominatum. Alioqui nec nos servi adscriberemur, nec ipse Dominus haberetur; si secundum voluntatem nostram permitteremur impendere servitutem, et arbitrio nostro non Dei eligeremus exercitamenta justitiae. Tales Paulus apostolus vanificat; dicens: Ignorantes, inquit, Dei justitiam, et suam volentes statuere, justitiae Dei non sunt subjecti. Tollantur nunc e medio ambages istae tam vanae, [Col. 0848D] et querimoniae inaniter calumniosae. Ad spiritales actus cum feminis, Deo juvante, non metuimus adunari, qui per Dei jussionem justitiam nos credimus operari, ex qua nobis scimus munimenta supponi. Privatim vero, continentibus quamplurimum clericis et virginibus, hospitia separanda sunt, quia quod Deus iniquum judicat, justum esse non potest. Contubernium tamen etsi nulla in ipso contubernio [Col. 0849A] [2Kb] turpis consuetudo noscatur, accendit; quia impossibile est integritatem ad victoriam pervenire, quae contendit contra Dei jussa pugnare. Quantum enim lex obedientibus suggerit adjutorium, tantum inobedientibus incitat peccatum, dicente Apostolo: Virtus, inquit, peccati, lex. Qui nos ergo jussit ut in sacris suis cum feminis triumphemus, ipse jubet ut privatim pugnas femineas caveamus.

Sunt equidem necessitates aliae, quae nos quoque privatim feminas videre compellant, sed etiam ipsae divini operis vel praecepti imperant efficaciam, ut visitemus, ut solatia praebeamus, ut hortamenta vitalia salubriter intimemus: nec tamen et in his officiis minor cura agenda est pro moribus nostris, ut clarescant in nostra operatione indicia puritatis. Severitas [Col. 0849B] non desit, quae sub clerico feminam possit astringere, ut ipsam consolationem nostram suscipiat cum tremore, et ita sentiat visitationis affectum, ut clericum veneretur. Ac ne tardius sit evagari per singula, tecum quicquid agimus, honestum esse potest, si semper in nobis signa honestatis eluceant: sicut Paulus apostolus universa complexus est, dicens: Omnia vestra honeste fiant. Et iterum: Sicut praecepimus, inquit, vobis, ut honeste ambuletis. Non bene succedit quidquid agitur passim: et sanctum non est quod geritur sanctum, nisi sancte quod sanctum est peragatur, sicut Salomon asserit, dicens: Qui enim custodierint juste justa, justificabuntur. Sinceriter ergo sinceritas ipsa servanda est; et omne quod voti est, etiam in actu signandum, ne aliud [Col. 0849C] vota commendent, et aliud actus insinuent. Undique probanda est institutio voluntatis, et undique consummandus est cursus uniuscujusque certaminis; ne minus sit aliquid ad triumphum, si non plenius dimicetur. Hinc Paulus apostolus introducit documenta certaminum: Sed et qui in agone, inquit, certat, non coronabitur, nisi qui legitime certaverit. Et iterum: Nescitis, inquit, quoniam qui in stadio currunt, omnes quidem currunt, sed unus accepit bravium. Sic currite, ut comprehendatis. Omnis enim qui in agone contendit, ab omnibus se abstinet: et illi quidem ut corruptibilem coronam accipiant, vos autem incorruptam. Plenitudo est ergo sanctitatis, et palma perfecta, ut ex omni parte secum non habeat quod recuset; ne quod profitetur odisse, tenendo videatur amare.

[Col. 0849D] Quod si aliquis dicit: Captivum teneo adversarium meum, cui semper insultem, videat ne forte [Col. 0850A] adversus eum captivus incipiat praevalere. Numquam securus cum thesauro latro tenetur inclusus: nec intra unam caveam habitans cum lupo tutus est agnus. Ipse se voluit superari, qui hostem proprium in suas portas induxit; et intestinum gladium sibi ipse supposuit, qui locum habitationis suae adversarii ingressibus reseravit; et qui fretus est conversari cum scandalo, sine causa dicit: Pacatus esse volo cum diabolo; contra Apostolum dicentem: Nolite locum dare diabolo. Omni ergo modo muniendus est locus, ubi fuerit thesaurus absconditus, ne per unam cavernam totum parietem latro suffodiat. Nam si deforis expugnans vix muris expellitur, quantum valebit si intra muros acceperit habitaculum? Et si illi qui contra eum claudunt, aliquotiens ab eodem capiuntur; [Col. 0850B] quanto magis ille, qui ultroneus illi patefecerit ingressum, decipitur? Cum dicat Salomon: Si justus vix salvus fit, injustus ubi parebit? Omnes ergo rimae, ne dicam portae, claudendae sunt, ne per unum foramen castra omnia penetrentur: et universa componenda sunt munimenta, ne per modicum non munitum tota civitas ruat, sicut Salomon repetit, dicens: Qui spernit modica, paulatim cadet.

Fit studio autem hujus perversitatis arbitror, ut a clericis ad communitatem femina magis quam masculus eligatur. Numquid tantum mulier utilior est commodis clerici, quantum prodest masculus contineus, vel puer masculo continenti? Aut ipsa erit decens utilitas, quam indecens communitas facit? Et ubi erit quod Salomon ait: Omne animal diligit simile [Col. 0850C] sibi? Et iterum: Volatilia ad sibi similia conveniunt. Sed et si femina utilior existimatur, non oportebat carnalia emolumenta praeponere utilitatibus spiritalium commodorum: et expediebat qualemcumque virum inutilem sustinere pro existimatione munienda, quam bonos effectus mulieris cum existimatione turpissima. Quod Salomon comparat, dicens: Melior est, inquit, iniquitas viri, quam benefaciens mulier. Artificialia sunt itaque semper diaboli veneficia, quibus ingenium suae calliditatis exercens, sanctimoniae deditos dolosis commoditatibus juvat ut perdat: et inter continentes quasi necessaria emolumenta mutuis adjuvaminibus subministrans, agit prius masculum et feminam pariter conversari; ut postquam inseparabiles fecerit per alterutra solatia, [Col. 0850D] possit occidere dantes simplices animos ad castitatis vota servanda: et impugnationis suae arma subducens interim, quasi placidus fautor suggerit [Col. 0851A] [2Kb] sanctitatis argumenta, donec diutius inter ambos inimicam nutriat concordiam. Facit affabiles sibi invicem et deservire, et assentator infestus impedimenta removens universa, commodis eorum gaudet efficaciam commodare; ut tota eos sibimetipsis necessitate commendans, exhibere eos possit in alterutrum solita consolatione pendere. Non vult eos in aliquo impedire, ne separet tam spiritaliter quam carnaliter. Inconcussos efficit vivere, ne ipsa societatis initia immaturo tempore foedera coepta conturbent. Usque adeo illos, videntibus cunctis, ad perfectum sanctitatis invitat, fovet, sublevat: ut Dei esse computent beneficia ipsa contraria, quibus inducuntur ut pereant; nescientes numquam Deum juvare quod vetat. Quibus in tantum diabolus blandiens securitatem [Col. 0851B] praeparat sanctimoniae, ut conjunctos se magis aestiment quam disjunctos, immobiles circa libidinem perdurare: quos cum omni tranquillitate deducens, nullis procellis aut fluctibus inquietat; et velut in medio mari minus cautos inducit relaxare vela, nec quaerere gubernacula, ut subita tempestate concitatos, naufragos ex insperata commotione submergat. Hanc primo exhibet lenitatem, ut duas naves oblectet ad invicem convenire; quas cum fecerit junctas, repentinis turbinibus in semetipsas elidere possit et frangere: et his utitur blandimentis, ut subtractis omnibus jaculis compescens adversa, suggerens prospera, tamdiu sopitum ignem sine ullis flammis occultet, donec duas faculas jungens, simul ambas accendat: et tamdiu cessat saevitiae suae tela [Col. 0851C] supponere, donec sicut peritus venator quos occisurus est laquei sui vinculis alliget. At ubi indissolubili catena devinctos adstrinxerit; velut lanista protinus duos gladiatores adversus invicem compellit armari; et subinde stimulans membra, statim gladios aptat, statim succendit insaniam, et vulnificos amplexus impingens, utrumque simul uno ictu mortificat. Sic explicat quod ante praestare videtur, sic de simplici charitate amorem conflat illicitum, sic per sanctitatem sibi inducit interitum; dum contentus est cedere, sic valet fortius occupare; et dum summissus patitur semetipsum praebere devictum, sic plenius devincere gloriatur. Cujus versutias Paulus apostolus sic intelligit, dicens: Non enim ignoramus, inquit, astutias ejus. Male itaque in hac participatione [Col. 0851D] pacati sunt, qui ad bella pacificante diabolo perducuntur, et non bene in sanctitate proficiunt, quibus ad detrimentum profectus ipse inimici artificio subornatur; nec recto cursu moliuntur continentiae scalas [Col. 0852A] ascendere, quos ut de alto praecipitet, elaborat ad culmen adversarius protelare. Sed necesse est caducis lapsibus elidantur, qui viam lubricam tenuerunt, de qua Salomon sic praedicat, dicens: Est via quae videtur apud homines recta esse; novissima autem ejus veniunt in profundum infernorum.

Sed aiunt: Si de hac conjunctione clerici denotantur, notandi sunt etiam sancti plerique nobiscum. Sicut Helias, qui mansit apud viduam: sive Apostoli, qui mulieres secum comites circumducebant: ut Joannes, qui matrem Domini assumpsit, eodem Domino delegante; aut ipse Dominus, cui de suis facultatibus alimenta praestabant aliquae mulieres religiosae, cui etiam Martha ministrabat ad mensam, et qui singulariter locutus est ad puteum sedens cum alienigena [Col. 0852B] muliere Samaritana, vel cui recumbenti femina lacrymis pedes lavit, et capillis extersit. Callidi argumentatores et jurisperiti fallaces: qui dum cupiunt praevaricari controversias actionesque causarum, etiam ipsa jura transvertunt; et cum nolunt competentibus coerceri jussionibus legum, ad illudendos judices inconvenientibus exemplis velut similes conjecturas juris objiciunt: qui per Salomonem ipsius legis sagacitate produntur: Peccator, inquit, homo evitat correptionem, et ad voluntatem suam invenit comparationem. Tales ergo non per orationem, sed per correctionem potius revincendi sunt, ut non ante interpretatis orationibus instruantur, quam admiserint quod ad defensionis solatium repererunt; sicut nos adversus hujusmodi homines Salomon [Col. 0852C] edocet, dicens: Noli, inquit, respondere insipienti ad ipsius insipientiam, ne similis fias illi; sed responde insipienti contra ipsius insipientiam, ut non videatur sibi sapiens esse.

Revera magni homines qui se comparant sanctis, et eximia conversatio nostra, quae Prophetis vel Apostolis videatur aequalis. Ad occasionem luxuriae nostrae in perversum sanctos volumus imitari; et in caeteros actus vestigia justorum nolumus sequi. In quibusdam infirmos nos excusamus ad imitande facta majorum; et in aliis nos aequales majoribus protestamur: cum Helias ipse in angustia constitutus, imparem se patribus suis ante Deum fateatur. Numquid, inquit, melior sum patribus meis? Hoc Helias de antecessoribus suis in infirmitate sua cogitur exclamare: [Col. 0852D] et nos Heliae vel Prophetis, et Apostolis, et Domino virtutem nostram non dubitamus aequare? Video plane sic apud vos calcari avaritiam, sicut Apostoli propria cuncta dimiserunt. Video crapulam [Col. 0853A] [1Kb] et ebrietatem sic vestris conviviis abesse, sicut Apostoli nihil habentes frequenter coacti sunt esurire. Cognosco taliter in nobis jejunia, sitim, famem, nuditatem propter instantiam doctrinae solius ubique pollere, sicut in Apostolis legimus triumphasse; et approbantur apud nos eadem exercitia fervere virtutum, quibus Apostoli omnia vitia tremuerunt. Plane quadraginta dierum jejunium Domini meditamur, et orationes excubiasque quibus ille per solitudines etiam nocturna silentia rumpebat. Numquid similes agones frequentamus contra luctamina vitiorum, et sic agimus rigore, austeritate, vigiliis, passionibus, labore, necessitate, afflictione, abstinentia, quibus peccata calcantur, ut nemo de nobis mali aliquid suspicetur? Per quae Paulus apostolus conscientiam [Col. 0853B] suam innotuisse omnibus gloriatur: In omnibus, inquit, commendantes nosmetipsos quasi Dei ministros, in sustentatione multa, in pressuris, in tentationibus, in tribulationibus, in angustiis, in plagis, in custodiis, in carceribus, in seditionibus, in invocationibus, in laboribus, in vigiliis, in jejuniis, in castitate, in scientia, in longanimitate, in bonitate, in Spiritu sancto, in charitate non ficta, in verbo veritatis, in virtute Dei, per arma justitiae a dextris et a sinistris. Ad has imitationes infirmi sumus; et ad mulieres circumducendas possibilitatem nobis comparandae imitationis adsciscimus: quod si etiam cuncta illorum quisquam se implere jactasset; me tamen nullius suadela poterat inclinare, ut alios nunc Apostolos crederem, contra apostoli Pauli professionem: Numquid, [Col. 0853C] inquit, omnes Apostoli? Numquid omnes Prophetae? Si Christus seipsum comparare ausus est Deo, qui ait: Pater major me est: aut si Apostoli coaequare semetipsos ausi sunt Christo: nos hodie Apostolis aequales facit consimilis fortitudo. Misera humanitas in hac aequalitate non times fulminari, quae de Filio Dei, aut de filiis tonitrui, non cunctaris peccatis tuis exempla velut similia mutuare? Cum superbiae sit elata jactantia, etiam minimis Ecclesiae quemquam comparabilem velle conscribit, cum Paulus moneat et dicat: Alter alterum superiorem sibi existimantes. Et inferius addidit, dicens: Hoc sentite de vobis quod et in Christo Jesu, qui cum in forma Dei esset constitutus, non rapinam arbitratus est esse se aequalem Deo, sed semetipsum exinanivit, [Col. 0853D] formam servi accipiens.

Minus itaque de nostris viribus sentiendum est, nec fortitudini sanctorum nostra infirmitas comparanda est, sicut nobis apostolus Paulus de semetipso magisterium proponit, et dicit: Non enim audemus, inquit, comparare nos aut conferre quibusdam qui seipsos commendant, sed ipsi in nobis ipsis nosmetipsos nobis commendantes: non supra mensuram [Col. 0854A] gloriantes, sed ad mensuram gratiae, quam nobis mensus est Deus. Etenim contemplamur quod iterum dixit: Plus ab illis omnibus laboravi, nihil melius, nihil aptius mihi proponitur, unde vincam, nisi ut de ipso de quo mihi praescribitur, ego ipse praescribam. Certe plus omnibus ipse laboravit, et tamen ad mulieres circumducendas collegas suos imitari contremuit, ne se ad interitum subjiceret tentationi carnali. Unde ipse rationem sic reddidit, dicens: Ego, inquit, sic curro, non quasi in incertum: sic pugno, non quasi aerem caedens, sed affligo corpus meum et in servitutem redigo, ne forte aliis praedicans, ipse reprobus inveniar. Huic ergo te compara, qui Apostolum jactas; et ex ipso disce quid metuas, qui clamat et dicit: Oro vos, imitatores mei estote. Noluit [Col. 0854B] itaque de mulieribus circumducendis habere fiduciam; qui non ignorabat quantum aliae virtutes ab aliis virtutibus differant, et aliam claritatem solis, et aliam lunae, aliam vero stellarum, de charismatibus Ecclesiasticis similitudinem comparans intimaverat. Sed nos contra de apostolica nobis coaequatione blandimur, non intendentes penitus quid Apostoli et sancti omnes invicta virtute gesserunt, et difficilem rumpere quaerimus viam, cum per facilia planior sit nobis apposita; contra Salomonem dicentem: Non te credas, inquit, viae laboriosae, ne ponas animae tuae scandalum. Nec ullus considerat, quoniam unus securus in lubrico graditur, et alius qui impar est, labitur: unus per rupes cursu montes ascendit, alius si se coarctavit, cadit. Uni contingit per tempestates [Col. 0854C] navigia feliciter explicare, et alteri talis felicitas non potest evenire; quod Paulus apostolus decernit, dicens: Unusquisque, inquit, proprium donum habet ex Deo, unus quidem sic, alius vero sic.

Sed qui mihi de sanctorum exemplo praejudicant, quid aliud exemplum nolunt contemplari, quod metuant: et qui Apostolis coaequari contendit, quare non magis presbyteros adulteros apud Danielem ad formidinem sibimetipse proponit? Haec autem non ideo propono, ut quasi Apostolorum imitatoribus contradicam, sed ut illos confundam, qui se sanctis exaequent. Nec nego ipsos esse sectandos, quos doctores accepimus cuncti; sed adversus eos contendo, qui cupientes ad mala sua bonorum historias depravare, [Col. 0854D] legem Dei sibi aestimant suffragari; sicut omnes qui perire festinant, et sub obtentu sanctorum dedecora sua volunt esse celata, ut sub imitatione majorum contraria quaeque committant; quos apostolus Paulus prodit et publicat, dicens: Quod autem facio, et facturus sum, ut amputem occasionem; eorum qui volunt occasionem; ut in eo in quo gloriantur, tales inveniantur quales et nos sumus. Nam et hujus [Col. 0855A] [1Kb] modi pseudo-apostoli sunt operarii dolosi, transfigurantes se in Apostolos Christi. Hoc addunt ad cumulum perditionis cumulandum, ut bonos infament, quorum exemplo utuntur ad malum; quibus utile esset satis et salubre, si cujuscumque historiae seipsos magis crederent non intellexisse rationem, quam aliquid inhonestum arbitrarentur in lege: quos apostolus Paulus corripit et confundit, dicens: Non intelligentes neque quae loquuntur neque de quibus affirmant. Et iterum: Si quis putat se scire aliquid, necdum cognovit quemamodum eum oporteat scire. Vacant itaque praejudicia petulantium, quos ingenia suae perversitatis errabunda transducunt; et quaerunt competentes suis sensibus historias quas exponant, qui male agentes mutuant legalia patrocinia. [Col. 0855B] Bene agentibus bona sunt omnia, quaecumque scripta sunt, qui benedicta bene suscipiunt; sicut Paulus apostolus pollicetur: Scimus quoniam bona est lex, si quis ea legitime utatur.

Obtinuimus confundendo contradictores. Convertamur subinde eosdem quos vicimus insuper erudire, ne aut ut sanctos remanere patiamur in crimine, aut ignari deputemur in reddendo rationem, ut publice victi poenitentiam gerant: aut si noluerint, nos expunximus quod ad nostram pertinet diligentiam; ut quomodo satisfecimus supra dictae sententiae Salomonis, ita satisfaciamus Paulo apostolo concionanti: Servum, inquit, Domini non oportet litigare, sed mitem esse ad omnes, docibilem, patientem, cum omni modestia corripientem eos qui resistunt veritati; ne [Col. 0855C] forte det illis Deus poenitentiam ad cognoscendam veritatem, et resipiscant a diaboli laqueis, a quo captivi tenentur secundum ejus voluntatem.

Omne quidquid ab auctoribus nostris gestum est, rationabiliter gerebatur: ut posteris nobis adversus praevaricatores munita undique auctoritas traderetur, propter haeresin amputandam quam superius taxavimus, de assumendis feminis; quam sive per semetipsum, sive per servos suos Dominus paululum relaxavit, ne nimio rigore in totum Domini fabrica damnaretur; praevidebantur a Domino haeretici qui nuptias auferunt; et quos Dominus junxit, contra naturae principium, et contra Evangelium separare contendunt. Quibus interdicens jam tunc auctoritas parabatur, ne maritatae mulieres accidere vetarentur [Col. 0855D] ad Christum, qui in praesentia servierunt. Sed non sine moderamine fuit etiam ipsa permissio procurata, quae non sibi operabatur quod gerebat, sed caeteris. Nam sic allocutus Dominus Samaritanam, ad horam docuit et recessit, nec defensionem continuandis excessibus fecit. Ad horam quoque Martham passus est ministrantem. Sed quid erat aliud Domino, nisi regni [Col. 0856A] coelestis prandia ministrare? Numquid sub Domino non fuere convivia? Aut sub majestate ejus erat alius cibus aut potus, quam disciplina tantummodo quae pascebat? Testante ipso Domino ac dicente: Meus cibus est, ut faciam voluntatem ejus qui misit me. Sic Apostolos mulierum comitatus decebat non ut perderent, sed ut discerent reverentiam, et propter humanitatis exhibendum ministerium sequebantur, sicut in Evangelio de Domino et de ipsis pariter memoratur: Et factum est, inquit, post haec et ipse iter faciebat per civitates et castella evangelizans regnum Dei, et duodecim cum illo, et mulieres quae erant curatae a spiritibus immundis et infirmitatibus, Maria quae vocatur Magdalene, de qua daemonia septem exierant, et Joanna, uxor Chuzae procuratoris Herodis, [Col. 0856B] et Susanna, et aliae multae quae et ministrabant ei de facultatibus suis.

Numquid adhaerebant singularibus singulae, aut indisciplinatae commorantes, perseverabant illecebroso consortio conversantes? Ubi tota Ecclesia propemodum videbitur, ut non ad convivationes improbas, sed ad discenda bonae conversationis studia sequerentur. Ideo non inde scribitur, quod nostris convivationibus coaequetur, non risus, non jocus dicitur affuisse. Nec sicut apud quosdam nunc usque assolet fieri, chorus psallentium virginum aures venenosis cantibus asseritur demulsisse. Et ut de Apostolis breviter probem, quantum illis fluxa familiaritas potuit displicere, qui compulsi sunt et de ipso Domino loquente cum femina dubitare, nisi eos majestatis [Col. 0856C] notitia probata compesceret, sicut Evangelista refert, dicens: Inter haec, inquit, venerunt discipuli ejus, et mirabantur quod cum muliere loqueretur. Nemo tamen dixit illi: Quid quaeris, aut quid loqueris cum ea? Quid autem loquar accessum feminae ad pedes Domini provolutae, cujus luctus et planctus ad defensionem lasciviae suae non erubescunt improbi flagitare? Usque adeo illos propria caecitas rapit, ut nec de similibus causis audeant reluctari, de quibus Salomon: Excaecavit, inquit, eos malitia eorum, ut nescirent sacramenta Dei. Joannes autem matrem Domini suscepisse videtur, sed matrem cujus mores maternum indicat nomen. Tamen non possum et alias Christi matres admittere, nec aequanda est mulieribus cunctis, quae genuit Majestatem. Helias quoque [Col. 0856D] jussus est a Domino relinquere solitudinem et ingredi tabernaculum viduae. Pro imperio Domini laboravit ut in domo mansisset, cui solitudo solatium praestabat et requiem; occasionem illi Dominus obtulit ad magnalia facienda, ut magis famis tempore tam ipsi viduae quam pupillis ejus sufficientia tribueret alimenta, qui jejuniis usquequaque afflictus toleraverat [Col. 0857A] [1Kb] indigentiam; et qui missus venerat pasci, pastus quinimo conferens miseris, miserias egestatis fecit excludi. Et hoc non potest cujusquam favere luxuriae; cum nulla fuerit opportunitas scandali ubi transeunter quod pejus est egestosam habuerit mansionem, quam quicumque hospes effugeret. At hic apud quos hospitatus est, implevit et rediit; qui etiamsi moraretur, suspectus esse non potuit. Qualis illic fuit communitatis effectus, ubi non erat victus? Et qualem ad viduam habuit Helias introitum, cui fames dedit hospitium? Quisquis es qui te vis Heliae de commoratione viduae vocari discipulum, prius solitudinis afflictiones, et quadraginta dierum tolera jejunii exitum, et aut non quaeres feminam, aut non erit qui cum femina commoretur, et tamen si valueris [Col. 0857B] tibi serva. Nobis autem in spiritu et virtute Heliae non alium quam Joannem solum Angelus, et Dominus Christus insinuat.

Proh dolor! dolere cogimur quod docemus: qui usque ad hoc venimus, ut in comparatione fluxorum, de sanctorum tremendis virtutibus disputemus. Parce, jam parce, protervitas. Numquam tibi sancti consentiunt; qui religiosa, modesta, veneranda, pudica, pudorata cum feminis negotia peregerunt. Aut si adhuc per sanctos cavillationis anfractus contendis exquirere; nos tamen amicos Dei non novimus, nisi ad venerationem tantummodo memorari, quod David docuit, dicens: Mihi autem vehementer honorificati sunt amici tui, Deus. Eant nunc praedones pudoris, et plagiarii castitatis, mulierculis suis exponere molestias [Col. 0857C] querelarum. Apud sanctos nostros non habent omnino suffugium, quibus misceri Ecclesiae auctoritate Pauli apostoli prohibetur: Et hos, inquit, devita; ex his enim sunt qui repunt in domos, et captivas ducunt mulierculas oneratas peccatis, quae ducuntur variis desideriis.

Post hoc edictum utinam confidant sibi Angelorum exempla conducere. Nos jam non valent flectere, qui novimus et Angelos cum feminis cecidisse. Ab ipsis equidem bene patrocinia mutuantur, sed nos nullum Angelum audimus contra Paulum apostolum: Etsi, inquit, ego aut Angelus Dei aliter evangelizaverit vobis, praeterquam quod evangelizavimus vobis, anathema sit. Insaniunt prorsus, ardent desiderio feminarum, quotquot huic interdictioni non cedunt; [Col. 0857D] et obscoenitatibus inhiantes, malunt mori, quam contenti sint a lateribus mulierum aliqua disjunctione divelli: ut ad explendam suae aviditatis ingluviem etiam puncto temporis non sint sine feminae voluptate: et hunc habent in mulieribus fructum, ut in illis semper defixa intentione, desideria satient oculorum, [Col. 0858A] ne vel momentum aliquod transeat, quando indigeant quod affectant. Sic inter eos integritas emoritur; ubi omnis commoratio, sive convivendo, sive commanendo corruptis affectionibus inquinatur. Quos sanctus Petrus apostolus designavit, dicens: In conviviis suis luxuriantes, oculos habentes plenos moechationibus, et incessabilibus delictis, capientes animas infirmas. Hos etiam ita Salomon denotat: Abominatio est, inquit, coram Domino defigens oculum. Plane contra, purum oculum testatur se habere Job, qui ait: Et si oculis consensit cor meum. Verum enimvero ille potest suis oculis obnoxius non teneri; cui nolenti repentinus occursus mulieris scandalum moverit, quod protinus meus quod nolebat expellit. Ille autem commotionem sui visus non meretur evadere, [Col. 0858B] qui apud se scandali materiam tenet, qui vult intentionis suae affectibus frui, qui affectat habere quod oculis offensionem ingerat, quorum aviditas inexplebilis inter offendicula continua nullo modo potest omnino compesci; quod Salomon approbat, dicens: Infernus et interitus non satiantur, similiter oculi hominum insatiabiles sunt. Et in alio loco: Non satiatur oculus videndo, Et iterum: Nequius oculo quid creatum est?

Hac castigatione non compuncti, divina interdicta nefandae familiaritatis obstinatione contemnunt, et adhuc insuper de charitate causantur, qui secundum verbum Esaiae amaritudinem pro dulcedine devorantes, nudam foeditatem velamento boni nominis tegunt; dum apud eos sub falsa dilectione, vera dilectio violatur. [Col. 0858C] Sed exclamat charitas et appellat, tales ego non junxi, falsa altera est quae me simulando confinxit. Numquam Dei praeceptis obsisto, numquam fluxis faveo, per me sanctitatem non opto culpari. Calumnias mihi aversa germanitas facit, pericula et ego inter falsos fratres incurri. Succurre, meus praeco, succurre, Paule apostole, dic testimonium meum, ne quod de me annuntias pervertatur. Finis autem praecepti est charitas de corde puro, et conscientia bona, et fide non ficta. Dilectio deputabitur, per quam sanctitatis injuria criminationibus appetitur? Aut illorum erit sincera fraternitas aestimanda, de quibus filiae matris Ecclesiae perducuntur in culpam? Si talis Christiana charitas annotatur; indubitanter odia meliora sunt, quae dum separant, neminem maculant. [Col. 0858D] Haec autem parricidalis dilectio fratres persecutores adunare consuevit, qui libenter patiuntur de suo consortio filias Ecclesiae fornicarias diffamari, contra charitatem quam Paulus apostolus docuit, dicens: Dilectio proximi malum non operatur. Egregia probatio charitatis, quae non tantum noxia germanitate [Col. 0859A] [2Kb] officit proximo, sed etiam subjecta non vult esse praescriptionibus Apostolicae jussionis. Confundantur assertores dilectionis hujuscemodi, quos judicant illi, qui pro communibus commodis etiam consanguineam deserunt charitatem.

In omni mundo pene totum junctum est genus humanum, et ubique cognatio naturalis alterna peregrinatione discernitur. Possunt parentes, possunt filii, possunt fratres, possunt et ipsi, quod plus est, conjuges a Deo concessa sibi naturae vincula disrumpere; et clerici Deo non concedente, insuper prohibente, mulierum nexibus ancillatam non valent recusare charitatem? Optanda semper cognatis absentatur affinitas proximorum; et peregrinari ab extraneis feminis clerici reluctantur? quibus faciendum fuerat, [Col. 0859B] etiam si peculiare aliquid vel inconsuetum Dominus imperasset; qui ad explicanda impossibilia habent Spiritum sanctum, quem mundani homines non habent. Unde Joannes apostolus sic admonet, dicens: Filioli, vincite illos, quoniam major est qui in vobis est, quam qui in hoc mundo. Nunc vero possibile etiam gentibus (non dicam Christianis) et leve prospicitur, et apud clericos sine ullis effectibus evacuatur; ut parum sit eis Dei mandata despicere, nisi aliud dedecus habeant quod nec sectantur, non dicam vincunt omnium gentium consuetudinem: quibus Dominus per Ezechielem exprobrat et dicit: In legalibus meis non ambulastis, et justificationes meas non fecistis. Sed neque secundum justificationes gentium, quae sunt in circuitu vestro, fecistis. Pudendum nescio quid dilectio [Col. 0859C] ista significat, quae extorqueri contra naturam putatur.

Adhuc habeo quid mirari: Cum videam de Christianis plerosque maritos pariter et uxores continentiam destinantes, domicilia singularia magis eligere, ut consensu communium votorum sine irritatione praesentiae et concordante secessu valeant obtinere: et eunuchi nostri non durant sine feminae sodalitate dormire? Apud illos amor conjugalis continentiae amore pensatur; et apud spadones cohabitatio feminae numquam potest habere fastidium. Dicat eunuchorum charitas, dicat, ne forte in hac secessione magis conjugalis charitas peccet: ut apostoli Pauli consilium videatur conjugibus insinuasse divortium: Tempus, inquit, quod restat, breve est. Reliquum [Col. 0859D] est ut et qui habent uxores, sic quasi non habentes esse nitantur, et qui non habent, quasi habentes esse glorientur. De his ipse Apostolus ait: Gloria in turpitudine ipsorum.

[Col. 0860A] Dilectio est, inquiunt. O dilectio quae invidet sibi! O charitas quae cupit se in vituperatione laudari! Grande miraculum, ut virginum charitas virgines faciat velut conjuges credi: et conjugum charitas conjuges faciat velut virgines aestimari. Ecce vera dilectio, quae in conjugalitate dividit, ut in castitate conjungat. Ecce sancta dilectio, quae conjugalibus ad communem laudem inducit absentiam. Hi pro certo sese inseparabiliter diligunt, qui ut triumphos sibi inferant, a seipsis discedunt; quibus nec crimen, nec natura, nec lex, nec Dominus, nec Apostolus potestatem unius interdixit aut tulit, sed pro tuendis paribus votis, semota unanimitate absentari charitas quam voverunt, qui nec crimini, nec naturae, nec legi, nec Domino, nec Apostolo, nec ipsi conjugalitati succumbunt; [Col. 0860B] quos tantum virginitas probrosa condemnat, quantum illos conjugalitas castrata glorificat, quibus sufficiat ad supplicium dedecorosum, quod spadones a conjugibus judicantur. Ad quorum increpationem non tacendi sunt etiam filii Israel, qui apud Esdram uxores et filios contra divina jura susceptos non cunctati depellere, nec contra Domini charitatem conati sunt excusare. Verum fatear, si permittor. Qui nunc pro dimittendis feminis, alienis adhaerent: quid facerent si liberos et uxores projicere jubeantur? Aut quando valebunt pro Christo renuntiare cognatis, qui mulierculas non suas praeponunt Christi praeceptis? Dico eos facilius pro iisdem mulierculis parentes proprios abnegare, quam propter Christum ipsas mulierculas relinquere posse; despicientes quod in [Col. 0860C] Evangelio ipse Dominus dixit: Si quis venit ad me et non odit patrem suum, aut matrem, aut uxorem, aut filios, aut fratres, et sorores, et animam suam, non potest meus esse discipulus.

Si de abjiciendis parentibus dubitantes, indigni sunt Christo, quid sibi promittunt, quos contemptores exhibet Christo non parentalis affectio? Ac per hoc illorum meritis evacuantur, quos vident contemplatione Christi nullas personas excipere cognatorum. Nec minus eos, sed pejus etiam illi confundunt, qui metuentes non tantum cum aliena, sed etiam cum sua carne luctari amputatis genitalibus abscedunt. De quibus modo examinationis suspendo sententiam, relinquens alia disputatione promendam. Secundum confusionem spadonum, non dubito meliores asserere, [Col. 0860D] qui nec sibi parcunt quidem, dicam feminis audent tentamenta porrigere. Respondeant spiritales eunuchi, quis furor in dilectione mulierum, vel quod sit in contubernalitate feminae mysterium, ut in perniciem [Col. 0861A] [1Kb] suam alienis membris indulgeant, cum illi sua quoque incunctanter abscindant? Hi confirmatos in se artus abjiciunt; et illi adversariis artubus glutinantur. Hi pro integritate spiritali cum tormento non integri corporis dimicare non dubitant; et illi sine tormento, integri esse sine feminarum dimidietate detrectant. Sed adversus illos comparatio nulla est facienda de nostris; ne consolentur addicti quibuscumque judiciis Christianis. Pejores sunt et aliqui memorandi, ut major poena sit a detruncato damnari. Judaeos considerent usque hodie pro legis imperio carnis suae partem circumcisione truncare; et sciant quid mereantur, qui, Evangelio jubente, dissimulant circumcisi mulierum praesentia peragere Domini voluntatem, non intelligentes quod ipse Dominus dixerit: Nisi abundaverit [Col. 0861B] justitia vestra plus quam Scribarum et Pharisaeorum, non intrabitis in regnum coelorum. Puto etiam de Gallis suis nobis idololatrae exprobranter insultent, qui abscindentes semetipsos libenter excruciant, dummodo cum damno status sui, simulacrorum dissimulationibus pareant. Clerici autem nostri, ad lucrum magis corporis proprii, damnum volunt mulierum secum commorantium sustinere; quas etiam de substantia propria evellere oportebat, si cum illis nasci contingeret, ne comparati idololatris et sacrilegis, erubescerent. De quibus et Dominus contemptores arguit, dicens: Prudentiores sunt filii saeculi hujus filiis lucis. Ergo nostris clericis talium profana devotio est praeponenda, quibus cum tantis exitiis amabilia sunt turpia sacerdotia. Clerici vero pro dignitate sacerdotii [Col. 0861C] coelestis non sanguinem fundunt, non tolerant ferrum, non est aliquod vulnus, non est aliquis cruciatus; sed solus contra Dominum feminae tenet aspectus. Sic in foeminas ruunt, sic feminas amant, ut non sperent manifestari dilectionis suae quandoque posse impura mysteria; sicut per consimiles eorum turpiter publicata sunt et detecta; quos Paulus apostolus praeviderat, jam tunc, dicens: Quorumdam hominum peccata manifesta sunt praecedentia ad judicium, quosdam autem et sua subsequuntur. Similiter autem et facta bona manifesta sunt, et quaecumque aliter se habent abscondi non possunt.

At contra et ipsi dicunt: Nonnulli de contemptoribus nostris similiter feminas habentes in domibus, martyrium consecuti sunt, ut illorum innocens conscientia [Col. 0861D] probaretur. Nolo mihi martyrio quisquam moveat actionem; quia saepius et moechi, et sanguinarii, et ebriosi, et omnium scelerum rei, reperta pugnae occasione conversi, meruerunt ad martyrii veniam pervenire. Ideo enim martyrium appellatur tam corona, quam baptisma; quia baptizat pariter et coronat. Auge nunc, si licuerit quibusdam inviolata feminarum societate martyrium promereri; sine indulgentia quoque illis martyrium ipsum non fuit, quos [Col. 0862A] reatus prohibitae contubernalitatis non absolvii. Nec innocentes in ipsa innocentia potuit approbare; quibus contemptum legis et conversationis illicitae foeditatem, et, quod est gravius super omnia, crimea Ecclesiae cernitur ignovisse. Etenim noxia est innocentia, quae sponsae Christi officit famae. Et cum Christus agnus innocens, immo ipse coelestis innocentia, quod est verius, totum se contempserit pro Ecclesia, ut eam sine macula ulla vel ruga redderet illibatam; qualis est clericus cui ad hoc sponsa Christi committitur, ut pro unius feminae amore culpari totam Ecclesiam patiatur. Audemus dicere: A Deo patre missus est Filius de sinu Patris, et regno absens esse duravit, ut Ecclesiam faceret innocentem, et clericus mulieris latus deserere non potest, ne Christi Ecclesiam [Col. 0862B] reddat infamem?

Sed aiunt: In martyrio ignoscitur nobis, sicut indultum est parentibus. Hoc ergo et nos omnes de peccatis nostris confidamus; ut qui agere bene laboramus, inter luxurias evagemur, et discurramus per semitas peccatorum, retinacula dimittamus, et fraena laxemus: Eamus nos quacumque mundus abstulerit, et ubicumque nos diabolus invitaverit, libere fornicemur, invideamus, rapiamus, fraudemus, omnia mala securi committamus; martyrium subveniet et evademus. Sic enim Paulus apostolus pollicetur: Faciamus mala ut veniant bona: quorum damnatio justa est. Huic martyrio spem tradant, quos mathematici docuerunt habere de crastino praescientiam; has coronas exspectent, qui super Angelos et Christum [Col. 0862C] per astrologos didicerunt scire tempora, quae Pater in sua posuit potestate, ut vel tunc recordentur, ante martyrii tempus bene agere debuisse, cum diem Domini senserint sicut furem. Sed credamus super illos martyrium jam jamque pendere. Interim priusquam martyres fiant, legibus subjacent; ut judicio subjiciantur, nisi armis exarmentur. Audaciae nefas est, illis adversus auctoritatem Domini parentum personas objicere, quibus ipse Dominus contradictionis hujus abstulit vocem. In legalibus, inquit, patrum vestrorum nolite ambulare, et justificationes eorum nolite custodire; et studiis eorum nolite commisceri, et nolite inquinari. Ego Dominus Deus vester, in praeceptis meis ambulate, et justificationes meas custodite.

[Col. 0862D] Sciant nunc adempta sibi esse parentalia patrocinia, qui huc atque, illuc recurrentes contradictionum latebras quaerunt, ne unquam feminis careant: et quia undique defensionis suffragio deseruntur, novissimis cunctis argumentis exhaustis, sententiam Pauli apostoli opitulari sibi opinantur, et dicunt: Tu qui es, qui de servo alieno judices? Agnoscit equidem Paulus apostolus constitutionis suae verba prolata; sed constitutionarios et prolatores ipsos ignorat. [Col. 0863A] [12Kb] Illis enim contulit defensionem, qui nullam partem legis impugnant; et ipsis tribuit patrocinium, qui ex voto suo aliquid faciunt, nec quidquam Ecclesiasticis juris impediunt. Jus tractat vivendi, et non edendi; arbitrium uniuscujusque confirmans. De similibus neminem jussit judicari, quae voluntati singulorum auctoritas divina concedens, in utraque parte faciendi et non faciendi clementer indulsit. Illos autem Ecclesiasticis tribunalibus subdidit, quos transgressores ordinariae transgressionis nulla impunitas excusavit; ut qui passim (Tu quis es, qui de servo alieno judices?) adversus nos veluti libellum contradictorium proferant, rationabile simul et certum recognoscant quod accipimus ab eodem Paulo apostolo repulsorium: Praecipimus, inquit, vobis fratres [Col. 0863B] in nomine Domini nostri Jesu Christi, ut separetis vos a fratribus ambulantibus inordinate, et non secundum traditionem quam accepistis a vobis.

Evasimus, opinor, tanta ligamina quaestionum, quibus amatores eunuchos amplexus feminei ligaverunt: qui perversis interpretationibus decreta legalia demutare coguntur; et malunt audiri proponentes vana et fabulosa commenta, quam ipsi quae vera sunt audiant: quos Paulus apostolus annuntiat, dicens: A veritate quidem auditum avertent, ad fabulas autem convertentur. Quiquid volunt adhuc exquirant, ut obsistant pro mulieribus veritati. Victoriam non habent, apud quos contra Esdram mulier potius quam veritas vicit. Vos autem, filii charissimi, non tantum persuasione, sed potestate convenio. Tale [Col. 0863C] deliramentum despicite; quorum quaestiones Paulum apostolum scitis ubique damnasse, sicut ad Romanos scripsit, dicens: Rogo vos, fratres, diligenter observare eos qui dissensiones et offendicula praeter doctrinam quam vos didicistis, aut dicunt, aut faciunt, et declinate ab ipsis. Sic et Timotheo delegat: Noli, inquit, verbis contendere; nihil enim utile est, nisi in subversionem audientium. Sollicite cura teipsum probabilem exhibere Deo, operarium irreprehensibilem, recte tractantem verbum veritatis. Stulta autem et inania eloquia devita: multum enim proficiunt ad impietatem, et sermo eorum sicut cancer serpit. Atque ut ostenderet clericis disponendis ad evacuandas quaestiones quae sit doctrina conveniens, etiam Tito sic insinuat, dicens: Tu autem loquere [Col. 0863D] quae conveniunt sanae doctrinae: majores natu sobrios esse, prudentes, sanos in fide, in charitate, in patientia sincera. Ergo auditiones simplices obedientia [Col. 0864A] vestra suscipiet, et versipellem contradictionum vitate fallaciam. Purum iter vestris gressibus mundate, et super spinas et tribulos nolite seminare vel calcare, ne bonum semen non possit vobis propter spinae frutices sanctitatis fructus afferre. Unde propheta Hieremias sic hortatur et docet, dicens: Nolite, inquit, serere in spinis. Circumcidite vos Deo vestro, circumcidite praeputium cordis vestri. Abscindenda sunt ergo de agro nostro cuncta quae pungere et lacerare consueverunt; ne animus agricultoris in possessione sua malignis sentibus inseratur. Et amputanda sunt omnia nobis, quaecumque igniferi fomitis sulphurantibus flammis scatens fornax ebullientis carnis exaestuat; ne vel tenuis quidem scintilla servata majora conflet incendia. Quod Salomon [Col. 0864B] manifestat, dicens: Ab scintilla una augetur ignis. Avertite occasiones impuras, quibus interiora pectoris penetrantur, ut liquida in vobis perspicuitas honoretur. Contenti estote singularitatem laboriosam pro pudore servando potius sustinere, quam sine labore ad dedecus pervenire.

Contemplamini quid sit populo sancto praeesse, et considerate quale sit divinis sacramentis insistere. Alteris placere debent, qui alteris vivunt, et talis convenit cura sinceritatis sacratis, qualia sunt sacra ipsa quibus exhibent officia servitutis; ne circa Dominum offendant ipsi quod tractant, aut circa populum incipiant impedire quod praedicant. Propter quod Paulus apostolus sic testificatur: Et omnia, inquit, sustinemus, ne quod impedimentum demus Evangelio [Col. 0864C] Christi. Et iterum: Nemini dantes ullam offensionem, ut non vituperetur ministerium nostrum. Hac igitur institutione vobis quam plurimum laborandum est, de iis quibus ad manifestandam gravitatem singularitas magis quam pluralitas testis vera est. Respicite quanta mala conversatio hujus acquirat; quae non nisi corruptionem seminat, pullulat vitia, cupiditatem concipit, ignominiam parit, rabiem concitat, porrigit furiam, lasciviam pascit, petulantiam nutrit, casus exaltat, ruinas aedificat, ripas eripit, praecipitia instruit, periculis navigat, naufragiis velificat, perditione gaudet, interitum fovet, confusionem mercatur, thesaurizat opprobrium, criminationes exaggerat, accusationes inflammat, et catervatim semel in fascem glomerans numerosas indagines [Col. 0864D] captionum, per infinita dedecorum, multiplices mortes invehit in perniciem perditorum.

Tot itaque et tantas strages calamitatis et pessimae [Col. 0865A] [4Kb] conversationis nemo prosternit, nemo calcat, nemo funestat, nisi singularis castitas sola: quae munimen invictum est sanctimoniae, et expugnatio fortis infamiae; fortitudinis firmitas, et lasciviae petulantis infirmitas; probitatis praesidium, et improbitatis excidium; animae victoria, et corporis praeda; ubertas gloriarum, et sterilitas criminum; pronuba sanctitatis, et repudium turpitudinis; sinceritatis indicium, et abolitio scandalorum; exercitium continentiae, et evacuatio tota luxuriae; pax secura virtutum, et debellatio quieta bellorum; puritatis culmen, et libidinis carcer; honestatis portus, et ignominiae naufragalis locus: virginitatis mater, et hostis immunditiae; lorica pudoris, et spolium probrositatis; corruptionis exitium, murus rigoris et destructio vulgaritatis; severitatis [Col. 0865B] gladius, triumphator et occisor dissolutionis; armatura virium, et exarmatura fluxorum; integritatis dignitas; et fornicationis addictio; claritatis fastigium, et dedecoris praecipitium; voluntas bonorum operum, et afflictio vitiorum; refrigerium pudicitiae, poena petulantiae; acquisitio triumphorum, et facinorum detrimentum; requies salutis, et perditionis exilium; vita spiritus, et carnis interitus; status qualitatis angelicae, funus humanae substantiae. Hujus retinaculis omnis obscoenitas fraenatur, et compedibus ejus calces furentis libidinis statuuntur. In hanc velut in scopulos franguntur impetus qualescumque sanguinis inundantis; et in illa sedatur spumans humoris insania corporalis. Quae dum sibi subtrahit adminicula concupiscentiae, mortua membra sua cognoscitur bajulare: [Col. 0865C] de quibus apostolus Paulus praemonet, dicens: Mortificate ergo membra, quae sunt super terram; fornicationem, immunditiam, libidinem, concupiscentiam malam, et avaritiam, quae est idolorum servitus, propter quae venit ira Dei.

Ab his omnibus non nisi splendido singularitatis cultro castratur humana natura, ut illibatos spadones ad convivium sanctitatis dispensante circumcisione introducat. Cui sanctitas ita promisit annuli sui nuptiale signaculum, ut sine ipsa virginitas resignetur, quae se sola contenta cupidinem domat, mentemque rectificat, concupiscentiam subigit, desideria ardoris extinguit, artus debilitat, corpus ancillat: et ita carnalia crucifigit, ut tam masculus quam femina videatur in conversatione mentiri, dum illos utriusque [Col. 0865D] sexus operatiose abscidit: aut neutrum faciens de duobus, tertiam formam conferre gloriatur ambobus, ut ante resurrectionem resurrectionis imaginem, ad instar Angelorum meditari noscatur. Quod promittens Dominus futurum: Qui digni, inquit, habentur saeculi illius et resurrectionis a mortuis, non [Col. 0866A] nubent, neque nubentur, neque enim morientur. Nam sunt similes Angelis Dei: quia resurrectionis filii sunt. Hoc exigit sancta singularitas clericorum, ut antequam transfiguretur, jam transfigurata cernatur in Angelicae claritatis aspectum, quae omnia sibi amputans concupiscentiae certamina depraedatur: cujus laudes Salomon exequitur, dicens: Melius est esse sine filiis cum claritate. Immortalitas est enim in memoria illius; quia et apud Deum nota est, et apud homines. Cum praesens est, imitantur illam, et desiderant eam, cum se abduxerit; et in perpetuum coronata triumphat, incoinquinatorum certaminum praelium vincens.

Non est sine filiis cum claritate, nisi singularitas sola, quam non solum conscientia sua nullis sordibus [Col. 0866B] maculat, sed etiam nullae opiniones suspectae pluralitatis infamant. Nam si castitas, quod est difficile, masculum et feminam pariter in virginitate conservet, non habet claritatem; quam communitas ipsa non potest nisi quibusdam probrositatum tenebris obscurare. Singularitas vero ita clara est omnibus et exerta, ut cunctis splendore sui candoris pura manifestetur et lucida. Unde sic nos Apostolus edocet, dicens: Sicut filii lucis ambulate: fructus enim luminis est in omni bonitate, et justitia, et veritate, probantes quod beneplacitum sit Deo. Et iterum: Omnia, inquit, facite sine murmuratione et haesitatione, et sitis irreprehensibiles et simplices sicut filii Dei immaculati in medio nationis pravae et perversae, inter quos lucetis sicut luminaria in mundo. Sic [Col. 0866C] ubique singularitas splendet, ut omnes pro illa splendere non dubitent: et ita sanctitatem in semetipsa clarificat, ut laudem sibi ab ipsis quoque inimicis extorqueat. Quod maxime de praeposito quocumque Paulus apostolus mandat, dicens: Oportet autem eum et testimonium habere bonum ab his qui foris sunt, ut non in opprobrium incidat et laqueum diaboli. Hanc igitur amate, hanc tenete, quae sola potest feminas debellare: cum adhuc concupiscentia nulla pectus impulsat, et dum adhuc simplicitas incorrupta permanet vel quieta, ad secretae singularitatis tutelam cito concurrite, ne postmodum non valeatis effugere.

Praeoccupandus estaditus cunctis insidiis, ne hostilitas prior obrepens occurrat improvidis. Salutare [Col. 0866D] remedium est praevenire potius quam praeveniri: et anticipare potius quam anticipari, viribus fortibus congruit. Ubicumque fuerit providentia, frustrantur universa contraria; ubi autem providentia negligitur, omnia contraria dominantur. Ante famem certamus, ante inopiam laborando fatigamus. Sic per omnia calamitatibus [Col. 0867A] [2Kb] cunctis tollimus locum, dum gerimus providentiam temporum futurorum. Quanto magis ante praevenienda est omni provisione calamitas feminarum; cujus cupido si admittitur incipere, numquam prorsus accipit finem? Cujus comparationem Salomon explicat, dicens: Infernus, et amor mulieris, et terra quae non satiatur aqua, et ignis non dicit: sufficit. Unusquisque itaque qui securus est quia necdum tentatur, timeat; quia nihil de eo dicitur, prospiciat ne dicatur: Homines sumus, fragilitatem nostram carne portamus. Sic jam undique nos circumspecta vivacitate circumdare debemus et cingere, ut non sit pars aliqua quae vacillet. Accipimus quidem fortitudinem spiritalem, per quam substantiae nostrae fragilitas roboretur. Sed ita nobis spiritalis fortitudo collata est; [Col. 0867B] ut providos non ut praecipites tueatur: ut illos muniat qui renuntiant importunitatibus delictorum, non eos qui se magis importunis delictis immergunt. Custos nobis datus est spiritus, sed ut contraria declinantibus assistendo subveniat, non ut contraria eligentibus faveat; nec ut voluntarios et pronos in adversa confortet, sed ut ab adversis nitentes separari confirmet. Nam quicumque perniciosis conatibus audet exercere virtutem, juvamen non habet Spiritus sancti, qui neminem vult ultroneum virum fortem ad fraudulentas victorias coarctari: nec protegit illum, quinimino sed deserit, quem periculis irruentem per illicitos eventus exquirere triumphos agnoverit; sicut ipse jam tunc per Salomonem locutus est, dicens: Amans periculum, in ipso peribit.

[Col. 0867C] Ordine suo igitur, non nostro arbitrio virtus sancti Spiritus ministratur, et secundum institutum ejus praelia prosperantur. Numquam nisi praecipitatus exercitus cecidit, qui avidus fortiter facere ducis vel imperatoris sui dispositiones irrupit; multo magis perperam erogat fortitudinem, qui sine armis doctrinae magistri Spiritus praesumpserit triumphare: cum dicat: Vae qui per praesumptionem suam aliquid faciunt, non per Deum.

Si qua igitur in vobis est fiducia virium spiritalium, quid spiritales deceat recordemini: et si creditis vos spiritaliter militare, agnoscite quod docemus non esse carnale, sicut Paulus apostolus loquitur, dicens: Si quis putat se prophetam esse, aut spiritalem, cognoscat quae scribo vobis. Non est quod vobis in hac persuasione [Col. 0867D] deceptoria blandiamini, ut quia spiritales estis, velitis inter flagitiosorum armamenta versari, nec vos inhabiles esse pro clericatus dignitate: quia majores majoribus consueverunt conflictiones occurrere. Acrius divitibus quam pauperibus invidetur, et non inopes, sed locupletes inquietat infestatio saeva [Col. 0868A] latronum. Plus duces et principes quam milites ab hostibus appetuntur in pugna: et violentibus propulsantur ventis et turbinibus culmina, quaecumque sunt altiora. Ideo magis magisque quo plus caeteris unusquisque potest, sciat esse sibi metuendum ne in aliquo minoretur, propter quod Salomon sic admonet, dicens: Qui gloriatur, inquit in divitiis, paupertatem vereatur. Rogo vos quantum valeo, et ultra quam valeo, haec sint studia omnium clericorum, ut singularitatis inaccusabilis secessione fungantur: ne aut ipsi per feminas, aut feminae per illos ad ignominiosa ludibria provocentur. Si quis habet matrem, vel filiam, vel sororem, vel conjugem, vel cognatam, sic habeat, ut nulla ancilla intersit, neque aliqua ingrediatur extranea; ne ad hoc videatur tenere proximas suas, ut [Col. 0868B] ipsarum causa libere sibi adhibeat alienas: quod si non possint ipsae quae sunt proximae sine famularum ministerio, vel sine amicarum esse solatio; expedit ut migrent ad aliud domicilium, quam propter illas personae contrariae teneantur. Humanum est enim, ut nec clericus illas necessariis feminis fraudet, nec ipsae clericum per importunas feminas sordident. Assignari possunt sanctis mulieribus, cum quibus vivant, dummodo cum clerico femina nulla commaneat. Non despecta, non vetula, sine affinitate, peculiariter suscipienda ad domesticum obsequium: quia magis illicito delinquitur, ubi sine suspicione securum potest esse delictum; maxime quia cupidini nulla deformitas, nulla despectio fastidii, vel vilis existit, sed diabolus pingens speciosum efficit quidquid foedum vel horridum [Col. 0868C] fuerit.

Si quis autem modo profectione cogente apud fratres, vel apud extraneos hospitatur, ubi mulieres intersunt; omnino se arctet, ne passibilitate aliqua vitietur. Semotus ac secretus Deo vacet et sibi, ne intus capiatur a diabolo; et qui foris capi non potuit, apud suos cadat. Qui hostes effugit, ad tempus pro salutaribus causis procedat ad faciem, et iterum cito discedere de conspectu festinet. Ubique gustanda est cum mulieribus, non continuanda praesentia, sed quasi transeunter feminis exhibenda est accessio quodammodo fugitiva. Protervitatis enim jam coepta sunt repraesentari semper in medium; et perditionis meditatio est frequentativum inter mulieres celebrare processum. De qua re nobis Salomon moderamen imposuit, [Col. 0868D] dicens: In medio mulierum noli assiduus esse. Sic igitur ambulate, sic agite, ut semper in clericis Ecclesiae senatus candidus constet. Severitas in vobis circa feminas vigeat, auctoritas polleat, vigor teneatur, gravitas veneretur.

Ut semel omnia colligamus ad clausulam, breviarium [Col. 0869A] relegimus vobis, quod ad compendiosam plenitudinem redigens Paulus apostolus insinuat: De caetero, fratres, quaecumque sunt vera, quaecumque pudica, quaecumque sancta, quaecumque amabilia, [Col. 0870A] quaecumque bonae famae, si qua virtus, si qua laus disciplinae, haec cogitate quae accepistis, et didicistis, et audistis, et vidistis in me. Haec agite; et Deus pacis et dilectionis erit vobiscum. Amen.




[Col. 0869]
DE DUODECIM ABUSIONIBUS SAECULI TRACTATUS, PERPERAM CYPRIANO ET AUGUSTINO ADSCRIPTUS. (C,G,S)



[1Kb] CAPUT PRIMUM.
[Col. 0869B]

Primus abusionis gradus est, si sine bonis operibus sapiens et praedicator fuerit, qui quod sermone docet, actibus explere negligit. Auditores enim doctrinae, dicta facere contemnunt, cum praedicatoris opera a praedicationis verbis discrepare conspiciunt. Numquam enim fit efficax constituentis auctoritas, nisi eam effectu operis cordi affixerit audientis, praesertim cum et ipse doctor, si in vitiorum amorem delapsus fuerit, alterius doctoris medicamentum suis vulneribus adhibere parvipendit. Unde et ipse Dominus in Evangelio de doctrina pariter et bono opere instruere volens discipulos, qualem in his cautelam haberent admonebat, dicens: Quod si sal evanuerit, in quo salietur (Matth. V, 13)? Hoc est, si doctor erraverit, [Col. 0869C] a quo iterum doctore emendabitur? Et si lumen, quod in te est, tenebrae sunt; ipsae tenebrae quantae erunt (Matth. VI, 23)? Si namque oculus a videndi officio desierit, quis a manu, vel a pede, vel a reliquo corpore illud ministerium exiget? Quapropter doctores cogitent, ne ampliori vindictae subjaceant, si plurimis perditionis occasionem abundantius praestent. Nam et ipse Salomon dum multae sapientiae transgressionem incurrit, totius Israeliticae plebis regni dispersionem solius sui merito praestitit. Quibus ergo committuntur multa, majora perdunt; si non recte dispensaverint rectoris sui munera, quae perceperunt. Cui enim plus committitur ab eo plus exigitur. Et servus qui domini sui voluntatem intelligens non facit, acrioribus et gravioribus flagellis vindictae [Col. 0869D] vapulabit (Luc. XII, 47).



[1Kb] CAPUT II.

Secundus abusionis gradus est, si sine religione [Col. 0870B] senex esse inveniatur. Cui cum membra exterioris hominis veterascunt; vires animi, id est, interioris hominis membra, incrementa roboris non capiunt. Plus enim omnibus religioni operam dare senibus competit, quos praesentis saeculi florida aetas transacta deseruit. Sicut namque in lignis ipsa reproba arbor comparet, quae post flores fructus optimos cultori suo non exhibet: sic et in hominibus ipse reprobus est, quem flos juventutis deseruit, et tamen in sui corporis senectute, bonorum operum maturos fructus proferre parvipendit. Quid enim stolidius fieri potest; si mens ad perfectionem festinare non contendat, quando totius corporis habitus senectute confectus ad interitum properat? Dum oculi caligant, aures graviter audiunt, capilli fluunt, facies [Col. 0870C] in pallorem mutatur, dentes lapsi numero minuuntur, cutis arescit, flatus non suaviter olet, pectus suffocatur, tussis cachinnat, genua trepidant, talos et pedes tumor inflat; etiam homo interior qui non senescit, his omnibus aggravatur. Et haec omnia ruituram jamjamque domum corporis cito praenuntiant. Quid ergo superest, nisi ut dum hujus vitae defectus appropinquat, nihil aliud cogitare quam quomodo futura habitatio prospere comprehendatur, quisque senex appetat? Juvenibus enim incertus hujus vitae terminus instat, senibus vero cunctis maturior ex hac luce exitus breviter concordat. Cavendae sunt ergo homini duae particulae, quae in illius carne non veterascunt, et totum hominem secum ad peccatum pertrahunt; cor videlicet et lingua: quia cor novas [Col. 0870D] semper cogitationes machinari non desinit; lingua impigre loquitur, quodcumque machinari cor senserit. Caveat ergo senilis aetas, ne istae juvenescentes particulae totam sui harmoniam decipiant, et per res ineptas reliqui corporis gravitatem illudant. Unicuique [Col. 0871A] [2Kb] enim considerandum est, quid aetate eminenti dignum sit; ut hoc agat, quod nec vitam, nec aetatem, nec ministerium vile reddat.



CAPUT III.

Tertius abusionis gradus est, adolescens sine obedientia; quo mundus a recto rationis ordine depravatur. Qualiter namque in senectute aliis ministerium imperabit, qui in adolescentia se senioribus obedientem exhibere contemnit? Unde et in proverbio apud veteres habetur, quod dominari nequeat, qui prius alicui servitutem praebere denegat. Propter quod et Dominus Jesus in temporibus suae carnis, dum adhuc ad legitimam aetatem doctoris non pervenerat, obedienter ministrationem parentibus suis praestitit. [Col. 0871B] Sicut ergo in senibus sobrietas, et morum perfectio requiritur: ita etiam in adolescentibus, obsequium, et subjectio, et obedientia rite debetur. Quapropter et in mandatis legis primum in his quae ad homines pertinent, patris et matris honor imperatur, quia quamvis carnalis pater non supervixerit, aut indignus fuerit; alicui tamen patri digno et viventi, paternus honor usque ad dignam aetatem a filiis praebendus esse ostenditur. Quatuor etenim modis per Scripturas divinas patres vocantur; hoc est, natura, gente, admonitione, et aetate. De patre namque naturali Jacob ad Laban loquitur: Nisi timor patris mei Isaac adfuisset, tulisses omnia quae mea sunt (Gen. XXXI, 42). Gente vero pater dicitur, quando Dominus de rubo ad Moysen loquebatur: Ego sum, inquiens, Deus patrum tuorum, [Col. 0871C] Deus Abraham, Deus Isaac, Deus Jacob (Exod. III, 6). Aetate autem et admonitione pariter pater dicitur, cum Moyses in cantico Deuteronomii loquitur: Interroga patrem tuum, et annuntiabit tibi; majores tuos, et dicent tibi (Deut. XXXII. 7). Quod si ergo naturalis pater superstes non fuerit, aut indignus fuerit; admonenti tamen aut seniori adolescentis obedientia praebenda erit. Quomodo ergo honoratus in senectute apparebit, qui disciplinae laborem in adolescentia non sustinuerit? Quodcumque etenim homo laboraverit, hoc et metet. Omnis namque disciplina in praesenti non videtur esse gaudii, sed moeroris; postea vero fructum pacatissimum exercitatio per eam reddet justitiae (Hebr. XII, 11). Sicut ergo fructus non invenitur in arbore, in qua pampinus aut flos prius non apparuerit: sic et in senectute honorem legitimum assequi [Col. 0871D] non poterit, qui in adolescentia disciplinae alicujus exercitatione non laboraverit. Disciplina igitur absque obedientia, qualiter fieri potest? Adolescens ergo sine disciplina, adolescens sine obedientia est: [Col. 0872A] quoniam et ipsa obedientia, quae omnium disciplinarum mater est, magna exercitatione indiget; quae sui normam studii in Christo Domino sumpsit, qui obediens patri usque ad mortem, crucis ignominiam libenter sustinuit.



CAPUT IV.

Quartus abusionis gradus est, dives sine eleemosyna; qui superflua usus sui quae custodienda in posterum recondit, indigentibus et nihil habentibus non distribuit: per quod efficitur, ut dum in terra quaesita diligenti cura custodit, coelestis patriae perennem thesaurum amittat. Ad quem thesaurum Dominus Jesus adolescentem divitem, qui eum de perfectione interrogaverat, ita respondens invitavit: Si [Col. 0872B] vis perfectus esse, vade et vende omnia quae habes, et da pauperibus, et veni, sequere me, et habebis thesaurum in coelo (Matth. XIX, 21). Quem thesaurum nullus umquam hominum habere potest, nisi qui pauperibus solatia praestat, aut per seipsum pauper est. Non ergo dormiat in thesauris tuis, quod pauperes dormire non sinit. Dives namque etsi multa congregaverit, his frui solus nequaquam poterit; quia unius hominis natura multis rebus non succurrit. Quid ergo stultius est quam propter unius hominis victum et vestitum, totam regni coelestis perdere perennem jucunditatem, et aeternos inferni cruciatus, absque consolationis praestolatione subire? Quod igitur aliquando per necessitatem amittendum est, pro aeterna remuneratione sponte distribuendum est. Omnia enim quae videntur, [Col. 0872C] temporalia sunt, quae non videntur aeterna sunt (II Cor. V, 18). Quamdiu namque temporales sumus, temporalibus temporalia deserviunt, et cum hinc transierimus, aeternis aeterna solatia praestabuntur. Idcirco non debemus diligere ea quae non semper habebimus; praesertim cum expertem rationis avarum divitem, thesauri sui et agri, et omnia quae habet, ostendant; quia toto cordis intuitu illas res amat quae numquam se diligunt. Si enim aurum et argentum, et agros, et vestimenta, et cibos, et metalla, et bruta animalia quis dilexerit, haec omnia vicem sibi amoris rependere non posse, ipsa rerum natura ostendit. Quid ergo a ratione longius est quam diligere, quod te amare non valet; et negligere illum, qui tuae dilectioni cum dilectione omnia praebet? Propter hoc igitur [Col. 0872D] non diligi mundus, sed diligi proximus a Deo praecipitur; quia proximus vicem sui amoris potest rependere, quod mundus minime posse non dubitatur. Sic enim inimicum esse diligendum Dominus praecepit, [Col. 0873A] [1Kb] ut illa dilectio amicum illum ex inimico efficiat. Quisquis ergo dives cupidus vult aeternas habere divitias, distribuendo egenis praestet interim non mansuras. Si enim quod diligit non vendit, nemo potest emere quod cupit. Avari namque ideo in judicio a rectissimo judice nuncupantur maledicti, quia qui praeteribant eorum habitacula non dicebant: Benedictio Domini super vos, benediximus vobis in nomine Domini (Psal. CXXVIII, 8). Infelices ergo sunt avari divites, qui propter res transitorias, in aeternam damnationem dilabuntur; et e contrario: Beati sunt misericordes, quia misericordiam consequentur (Matth. V, 7). Felix est ergo misericors, dum in hac virtute non substantiam, sed affectum Deus requirit.



CAPUT V.

[Col. 0873B] Quintus abusionis gradus est, femina sine pudicitia. Sicut enim omnes bonos mores procurat et custodit in viris prudentia, sic et in feminis cunctos honoris actus nutrit et fovet et custodit pudicitia. Pudicitia namque castitatem custodit, avaritiam refraenat, lites devitat, iram mitigat, libidinem occupat, cupiditatem temperat, lasciviam castigat, ebrietatem cavet, verba non multiplicat, gulae concupiscentias purgat, furtum omnino damnat. Quid plura? Omnia vitia restringit; et omnes virtutes, et quidquid coram Deo et bonis hominibus laudabile est nutrit. Impudica namque vita nec laudem ab hominibus in praesenti saeculo, nec remunerationem a Deo exspectat in futuro. Pudica vero vita, famam bonam [Col. 0873C] inter homines habet, et de spe futurae beatitudinis gaudet. Praesentibus semetipsam imitabilem facit, posteris memoriam amabilem relinquit. Bonis semper moribus delectatur et consentit, et assiduis Scripturarum meditationibus et eloquiis animam vegetat. Bonorum praecedentium exempla custodit, et inseparabilia perfectis contubernia nectit. Duobus ergo modis constat verae pudicitiae exercitatio, id est corporis habitu et superficie et animi affectu interno. Per exteriorem modum coram Deo, providemus opera bona. Pudicitia namque corporis est, alienas res non appetere, et omnem immunditiam devitare, ante horam congruam non gustare velle, risum non excitare, verba vana et falsa non loqui; habitum per omnia ordinatum, compositionemque convenientem tam capillorum [Col. 0873D] quam vestium, sicut decet, habere; cum indignis contubernia non inire; supercilioso intuitu neminem aspicere, vagari oculos non permittere; pompatico et illecebroso gressu non incedere; nulli inferior in incoepto bono opere apparere, nulli contumeliam [Col. 0874A] meliam aut ruborem incutere, neminem blasphemare, senes non irridere, bonis non invidere, meliori non controversari; de his quae ignoras, non tractare, et ea quae scis non omnia proferre: haec enim proximis amabilem hominem reddunt, et Deo acceptabilem faciunt. Pudicitia enim animae est, plus propter Dei oculos quam hominum omnia bona facere; appetitiones turpium cogitationum compescere; omnes meliores se esse aestimare, nemini invidere; de semetipso nihil confidere, Dei semper auxilio res omnes committere, ante Dei oculos semetipsum constituere, haeretica pravitate sensum non maculare, catholicis per omnia consentire; Deo soli adhaerere, castitatem aeternae mentis Deo Christo offerre; omnia coepta opera bona mortis tantum termino finire; praesentes [Col. 0874B] tribulationes animi fortitudine negligere, parvipendere; in terra praeter proximos nihil amare, cuncti amoris thesaurum in coelo constituere, et pro omni bono actu mercedem a Deo in coelestibus sperare. Pudicitia ornamentum nobilium est, exaltatio humilium, nobilitas ignobilium, pulchritudo debilium, prosperitas laborantium, solamen moerentium, augmentum omnis pulchritudinis, decus religionis, defensio criminum, multiplicatio meritorum, creatoris omnium Dei amicitia.



CAPUT VI.

Sextus abusionis gradus est dominus sine virtute, quia nihil proficit dominandi habere potestatem, si dominus ipse non habeat virtutis rigorem. [Col. 0874C] Sed hic virtutis rigor, non tam exteriori fortitudine, quae et ipsa saecularibus dominis necessaria est, quam animi interiori fortitudine, exerceri debet. Saepe enim dominandi per animi negligentiam perditur fortitudo, sicut in Heli sacerdote factum fuisse comprobatur; qui dum severitate judicis peccantes filios non coercuit, in eorum vindictam, Dominus velut consentienti ferociter non pepercit. Tria ergo necessaria hos qui dominantur habere oportet: terrorem scilicet, et ordinationem, et amorem. Nisi enim ametur dominus pariter et metuatur, ordinatio illius constare minime potest. Per beneficia ergo et affabilitatem procuret ut diligatur, et per justas vindictas, non propriae injuriae, sed legis Dei, studeat ut metuatur. Propterea quoque, dum multi pendent in [Col. 0874D] eo, ipse Deo adhaerere debet, qui illum in ducatum constituit; qui ad portanda multorum onera, ipsum veluti fortiorem solidavit. Paxillus enim nisi bene fortiter firmetur, et alicui fortiori adhaereat, omne quod in eo pendet cito labitur; et ipse solutus [Col. 0875A] [1Kb] a rigore suae firmitatis, cum oneribus ad terram delabitur. Sic et princeps nisi suo Conditori pertinaciter adhaeserit, et ipse, et omne quod continet, cito deperit. Quidam namque per dominandi officium plus Deo appropinquant, quidam imposito sibi dignitatis honore deteriores fiunt. Moyses namque, accepto populi ducatu, familiarius Dei locutionibus utebatur: Saul vero, filius Cis, postquam sceptra regni suscepit, per inobedientiae superbiam Deum offendit. Rex Salomon postquam patris sui David sedem obtinuit, Deus illum ultra omnes mortales velut ad innumerosi populi gubernationem sapientiae munere ditavit. E contrario vero Hieroboam, servus Salomonis, postquam regni domus David occupavit partem, ad idolorum cultum decem tribus Israel, quae erant [Col. 0875B] in parte Samariae, diverterat. Per quae exempla evidenter ostenditur, quosdam in sublimiori statu ad majorem perfectionem crescere, quosdam vero per supercilium dominationis ad deteriora defluere. Per quod utrumque intelligitur eos qui ad meliora transcendunt, per virtutem animi et Dei auxilium posse id facere, et eos qui ad deteriora devertuntur, per mentis imbecillitatem pariter et negligentiam errare. Unde et dominum absque virtute fieri non decet, qui virtutem sine Dei auxilio nullatenus habet. Qui etenim multa tuetur, si non habet fortitudinem animi, non valet id agere, quoniam magna magnis infestationibus, vel adversitatibus solent laborare. Omnis ergo qui praeest, hoc primitus animi tota intentione procuret, ut per omnia de Dei adjutorio omnino non [Col. 0875C] dubitet. Si namque coeperit in actibus suis auxiliatorem habere Dominum dominorum, nullus hominum contemptui poterit habere ejus dominatum: Non enim est potestas nisi a Deo (Rom. XIII). Ipse enim elevat de stercore egenum, et sedere facit cum principibus populi sui, et deponit potentes de sede, et exaltat humiles; ut subditus fiat omnis mundus Deo et egeat gloria Dei.



CAPUT VII.

Septimus abusionis gradus est Christianus contentiosus, qui, cum participationem nominis Christi per fidem et Baptismum susceperit, contra Christi dicta et propositum, mundi caduca delectamenta diligit. Omne enim de quo contenditur, aut propter [Col. 0875D] propriam ejus rei dilectionem de qua agitur, aut propter alterius amorem, quae sub odiosa specie latet, appetitur. Quemadmodum, verbi gratia, bellum animoso compugnantium conflictu cum odiosa res sit, propter amorem victoriae et libertatis peragitur; et multae aliae dilectae species, sub odioso labore vel formidine, satis contentiose expetuntur. Unde patenter intelligitur nihil contendi posse, nisi propter dilectionem, speratam scilicet et subsequentem amabilem remunerationem. Qui igitur de mundo praesente [Col. 0876A] ex quacumque causa contendit, perspicue ostendit quod illum diligit. Quomodo ergo mundum diligi per Joannem Spiritus sancti sermones interdicunt, qui ait: Nolite diligere mundum, neque ea quae in mundo sunt (I Joan. II, 15). Mundi enim amor et Dei pariter in uno corde cohabitare non possunt, quemadmodum iidem oculi coelum pariter et terram nequaquam conspiciunt. Sed requirendum est si vere in mundo aliquid sit quod amari debeat, et quis sit ille mundus, quem diligi divina eloquia vetant. Terra ergo cum nascentibus ex ea, et metallis, et animantibus, et pulchritudine vestium, et oblectationibus ciborum, et iis quae ad haec pertinent, non diligi praecipitur; sed proximus, propter quem haec omnia facta sunt, amari jubetur. Haec enim omnia [Col. 0876B] praedicta, velut non mansura, ad coelestem patriam pergentes concomitari nequeunt. Proximi vero velut mansuri regis cohaeredes, semetipsos licenter invicem diligunt. Quod ergo semper in mundo non manet, et cum mundo pariter deficiet, et ipse mundus non amari praecepitur; proximus autem, qui est pars regni coelestis, in terra et inter ima elementa, a regni coelorum appetitoribus non incongrue amatur, dum in suprema illa patria in aeternum cohaeres habebitur. Propterea vero mundus praesens non diligi imperatur, ne a Dei dilectione alienus, saeculi dilector quisque efficiatur. Non ergo debet contendi, quod non licet amari. Igitur Christianus, qui nominis Christi similitudinem tenet, morum quoque ejus similitudinem habere debet. Christianus enim nemo recte [Col. 0876C] dicitur, nisi qui Christo moribus coaequatur. De Christo vero per Prophetam ita scribitur: Ecce filius meus quem elegi, electus meus, complacuit in illo sibi anima mea: ponam Spiritum meum super eum. Non contendet, neque clamabit, neque audiet aliquis in platea vocem ejus (Is. XLII, 1; Matth. XII, 18). Ecce Christus non contendit, neque clamavit: et tu si morum Christi similitudinem tenere cupis, ne contendas, ne abusivus in Ecclesia Christianus existas. Suis enim sectatoribus Christus praecepit: Nolite vocari rabbi; unus est enim pater vester, qui in coelis est. Omnes enim vos fratres estis (Matth. XXIII, 8), quibus ad supplicandum imperavit, cum dicit: Sic autem orabitis: Pater noster qui in coelis, sanctificetur nomen tuum (Matth. VI, 9). Frustra ergo contendit patrem se habere in terra, [Col. 0876D] qui patrem et patriam profitetur se habere in coelo. Cujus patriae nemo possessor efficitur, nisi qui de terrenae patriae contentione securus habetur.



CAPUT VIII.

Octavus abusionis gradus est, pauper superbus, qui, nihil habens, in superbiam extollitur: cum e contrario divitibus saeculi non superbe sapere per apostolum Paulum imperetur. Quid ergo stolidius potest fieri quam illum qui per infirmam [Col. 0877A] [1Kb] miseriam velut in terram abjectus, extremus et humilis incedere et contristari debuerat, supercilioso superbiae tumore inflatam mentem contra Deum erigere? Per quod vitium lapsi corruerunt, qui in summo coeli conditi erant culmine. Quid ergo vult quasi potens in terra superbire, qui prae omnibus hominibus debuerat humilis apparere? Sed, ne de paupertate sua tristitiam habeant, quid a Deo recepturi sint pauperes attendant; ipse enim inquit: Beati pauperes spiritu, quoniam ipsorum est regnum coelorum (Matth. V, 3). Recta namque dispensatione misericors judex coeli regnum illis committit quibus regni terrarum participationem inter mortales abstulit, ut ipse dives in coeli sede appareat qui in terra penitus nihil procurat. Cavendum ergo pauperibus est ne, dum [Col. 0877B] per egestatem et necessitatem terrenum regnum praetereunt, per mentis etiam impudentiam coelorum regna amittant. Cum enim Dei dispensatione paupertatem necessariam acceperunt, in ipsorum arbitrio pendet utrum pauperes spiritu sint. Non quibuscumque namque pauperibus coeli regna promittuntur, sed his tantummodo in quibus divitiarum inopiam animorum humilitas comitatur. Pauper enim humilis pauper spiritu appellatur, qui, cum egenus foris cernitur, numquam in superbiam elevatur; quoniam ad appetenda regna coelorum plus valet mentis humitas, quam praesentium divitiarum temporalis paupertas. Etenim humiles qui bene divitias possessas habent, possunt pauperes spiritu appellari: superbos autem nihil habentes, haud dubium est beatitudine [Col. 0877C] paupertatis privari. De quibus utrisque sancta Scriptura ita loquitur: Est quasi dives nihil habens, et est quasi pauper, cum in multis divitiis sit (Prov. XIII, 7). Quasi pauper ergo in multis divitiis est dives humilis spiritu; et nihil habens quasi dives est pauper superbus mentis affectu. Nobilis ergo inopia est mentis humilitas, et ineptae divitiae sunt animorum enormitas. Providendum est ergo pauperibus, ut semetipsos, quales sint, intelligant; et quia rebus consequi quod cupiunt non valent, mentis tumore superbire desinant.



CAPUT IX.

Nonus abusionis gradus est, rex iniquus. Etenim regem non iniquum, sed correctorem iniquorum esse oportet. Inde in semetipso nominis [Col. 0877D] sui dignitatem custodire debet: nomen enim regis intellectualiter hoc retinet, ut subjectis omnibus rectoris officium procuret. Sed qualiter alios corrigere poterit, qui proprios mores, ne iniqui sint, non corrigit? quoniam in justitia regis exaltatur solium, et in veritate regis solidantur gubernacula populorum. Justitia vero regis est neminem injuste per potentiam [Col. 0878A] opprimere, sine personarum acceptione inter virum et proximum suum juste judicare, advenis et pupillis et viduis defensorem esse, furta cohibere, adulteria punire, iniquos non exaltare, impudicos et histriones non nutrire, impios de terra perdere, parricidas et pejerantes vivere non sinere, ecclesias defendere, pauperes eleemosynis alere, justos super regni negotia constituere, senes et sapientes et sobrios consiliarios habere, magorum, ariolorum pythonissarumque superstitionibus non intendere, iracundiam differre, patriam fortiter et juste contra adversarios defendere, per omnia in Deo confidere, prosperitatibus animum non elevare, cuncta adversa patienter tolerare, fidem catholicam in Deum habere, filios suos non sinere impie agere, certis horis orationibus [Col. 0878B] insistere, ante horas congruas cibum non gustare. Vae enim terrae cujus rex puer est, et cujus principes mane comedunt (Eccle. X, 10). Haec regni prosperitatem in praesenti faciunt, et regem ad coelestia regna meliora perducunt. Qui vero regnum non secundum hanc legem dispensat, multas nimirum adversitates imperii tolerabit. Idcirco enim pax saepe populorum rumpitur, et offendicula etiam de regno suscitantur, terrarum quoque fructus diminuuntur, et servitia populorum praepediuntur, multi et varii dolores prosperitatem regni inficiunt, charorum et liberorum mortes tristitiam conferunt, hostium incursus provincias undique vastant, bestiae armentorum et pecorum greges dilacerant: tempestates aeris et hyemis terrarum foecunditatem et maris [Col. 0878C] ministeria prohibent, et aliquando fulminum ictus segetes et arborum flores et pampinos exurunt. Super omnia vero regis injustitia, non solum praesentis imperii faciem offuscat, sed etiam filios suos et nepotes, ne post se regni haereditatem teneant, obscurat. Propter piaculum enim Salomonis, regnum domus Israel Dominus de manibus filiorum ejus dispersit. Et propter justitiam David regis, lucernam de semine ejus semper in Hierusalem reliquit (III Reg. XI, 31-35). Ecce quantum justitia regis saeculo valeat, intuentibus perspicue patet. Est enim pax populorum tutamen patriae, immunitas plebis, munimentum gentis, cura languorum, gaudium hominum, temperies aeris, serenitas maris, terrae foecunditas, solatium pauperum, haereditas filiorum, et sibimetipsi spes [Col. 0878D] futurae beatitudinis. Attamen sciat rex quod, sicut in throno hominum primus constitutus est, sic et in poenis, si justitiam non fecerit, primatum habiturus est. Omnes namque quoscumque peccatores sub se in praesenti habuit, supra se modo implacabili, in illa poena futura habebit.



[1Kb] CAPUT X.
[Col. 0879A]

Decimus gradus abusionis est episcopus negligens; qui gradus sui honorem inter homines requirit, sed ministerii sui dignitatem coram Deo, pro quo legatione fungitur, non custodit. Primum namque ab episcopo, quid sui nominis dignitas teneat, inquiratur, quoniam, cum episcopus nomen graecum sit, speculator interpretatur. Quare vero speculator ponitur, et quid a speculatore requiritur, Dominus ipse denudat, cum sub Ezechielis prophetae persona, episcopo officii sui rationem denuntiat, ita inquiens: Speculatorem dedi te domui Israel. Audiens ergo ex ore meo sermonem, nuntiabis eis ex me. Si autem videris gladium venientem, et tu non annuntiaveris ut revertatur impius a via sua, ipse quidem impius in iniquitate [Col. 0879B] sua morietur, sanguinem autem ejus de manu tua requiram. Si autem tu annuntiaveris, et ille non fuerit reversus, ipse quidem in iniquitate sua morietur, sed tu animam tuam liberasti (Ezech. III, 17). Decet ergo episcopum, qui omnium speculator positus est, peccata diligenter attendere, et postquam attenderit, sermone, si potuerit et actu corrigere; si non potuerit, juxta Evangelii regulam, scelerum operarios declinare: Si enim, inquit in Evangelio Dominus, peccaverit in te frater tuus, corripe illum inter te et ipsum solum. Si te audierit, lucratus eris fratrem tuum: si te non audierit, adhibe tecum adhuc unum vel duos testes, ut in ore duorum vel trium testium stet omne verbum: si illos non audierit, dic Ecclesiae: si Ecclesiam non audierit, sit tibi sicut ethnicus et publicanus (Matth. [Col. 0879C] XVIII, 15). Tali ordine expellendus est quicumque doctori vel episcopo adhaerere noluerit. Et qui tali ordine expulsus fuerit, ab alio aliquo doctore vel episcopo non debet recipi. De sacerdote namque scriptum est in lege: Viduam aut repudiatam non accipiat uxorem (Levit. XXI, 7). Qui ergo illum excommunicatum a catholico, illo non permittente, sibi jungit, jura sacerdotii sancti, in quo Christianorum genus electum est, excedit. Hac ratione episcopum, ad eos quibus in speculationem positus est, esse oportet. Caeterum vero, qualis in semetipso esse debeat, Paulus apostolus exponit: ut ad gradum episcopi veniens sit sobrius, prudens, castus, sapiens, modestus, hospitalis, filios habens subditos cum omni castitate, testimonium habens bonum ab his [Col. 0879D] qui foris sunt, proferens doctrinae fidelem sermonem; antequam episcopus sit, non plures habens uxores quam unam; non percussor, non bilinguis, non ebriosus, non neophytus, ut per haec ipse ostendat in opere, quod alios docet in sermone doctrinae (I Tim. III, 2). Caveant ergo negligentes episcopi quod in tempore vindictae Dominus per Prophetam conqueritur, dicens: Pastores muti demoliti sunt populum meum, et non pascebant gregem meum pastores, sed pascebant semetipsos (Ezech. XXXIV, 8); sed potius procurent hi quos constituit Dominus super familiam suam, dare [Col. 0880A] illis cibum in tempore suo mensuram tritici, puram scilicet et probatam doctrinam, quatenus veniente Domino mereantur audire: Euge, serve bone et fidelis, quia supra pauca fuisti fidelis, supra multa te constituam: intra in gaudium domini tui (Matth. XXV, 23).



CAPUT XI.

Undecimus abusionis gradus est plebs sine disciplina, quae, cum disciplinae exercitationibus non servit, communi se perditionis laqueo constringit: iram etenim Domini absque disciplinae rigore non evadit. Atque idcirco Psalmistae vocibus indisciplinatae plebi praedicatur: Apprehendite disciplinam, ne quando irascatur Dominus (Psal. II, 12). Disciplina vero morum est ordinata correctio et majorum praecedentium regularum observatio. De qua disciplina [Col. 0880B] Paulus apostolus ita loquitur dicens: In disciplina perseverate; tamquam filiis vobis offert se Deus. Quod si extra disciplinam estis, cujus participes facti estis? Omnes enim adulteri, et non filii estis (Hebr. XII, 8). Qui ergo adulteri, sine disciplina sunt, et coelestis regni haereditatem non capiunt: si filii autem paternae disciplinae correctiones ferunt, et haereditatem quandoque recipere posse non desperent. De qua etiam disciplina Esaias quidem indisciplinatae plebi praedicat, dicens: Quiescite agere perverse, discite bene facere (Isa. I, 16). Et ad eamdem Psalmista consona voce compsallit, dicens: Declina a malo, et fac bonum (Psal. XXIII, 15). Infelix ergo est qui abjicit disciplinam. Audet enim extra milites aliquid qui, Dominum crucifigentes, non ejus sciderunt tunicam, [Col. 0880C] qui Ecclesiae Christi scindit disciplinam. Sicut enim tunica totum corpus praeter caput tegitur, ita disciplina, omnis Ecclesia, praeter Christum, qui caput est Ecclesiae et sub disciplina non est, protegitur et ornatur. Ipsa vero tunica contexta desuper fuerat per totum, quia eadem disciplina Ecclesiae a Domino de coelo tribuitur et integratur. De qua Dominus cum ad Patrem ascendisset, postquam resurrexit a mortuis, ad Apostolos suos loquebatur, dicens: Vos autem sedete hic in civitate, quoadusque induamini virtute ex alto (Luc. XXIV, 49). Tunica ergo corporis Christi disciplina Ecclesiae est: qui autem extra disciplinam est, alienus est a corpore Christi. Non scindamus igitur illam, sed sortiamur de illa cujus sit (Joan. XIX, 24); id est, non solvamus quidquam de mandatis Domini, [Col. 0880D] sed unusquisque in quo vocatus est, in eo permaneat apud Dominum.



CAPUT XII.

Duodecimus abusionis gradus est populus sine lege, qui, dum Dei dicta et legum scita contemnit, per diversas errorum vias eumdem perditionis laqueum incurrit. De quibus viis sub persona praevaricatoris populi, humanum genus Propheta ita deplangit: Nos autem sicut oves erravimus, unusquisque in viam suam declinavit (Isa. LIII, 6), de quibus viis etiam Sapientia loquitur per Salomonem: Multae [Col. 0881A] [1Kb] viae videntur hominibus rectae, et novissima earum deducunt ad mortem (Prov. XIV, 12). Quae utique multae perditionis viae tunc inceduntur, cum una regalis via, lex Dei videlicet, quae neque ad dexteram neque ad sinistram declinat, per negligentiam deseritur. De qua scilicet via Dominus Jesus Christus, qui est finis legis ad justitiam omni credenti, denuntiat: Ego sum via, veritas et vita, neque venit ad Patrem nisi per me (Joan. XIV, 6). Ad quam viam omnes homines communiter invitat, dicens: Venite ad me, omnes qui laboratis et onerati estis, et ego reficiam vos (Matth. XI, 28); quia non est personarum acceptio apud Deum (Rom. II, 11), ubi non est Judaeus, nec Graecus, masculus et femina, servus et liber, barbarus et Scytha, sed omnia in omnibus Christus: omnes enim unum sunt [Col. 0881B] in Christo Jesu. Dum ergo Christus finis legis est, qui sine lege sunt, sine Christo fiunt. Igitur populus [Col. 0882A] sine lege, populus sine Christo est. Abusivum ergo in temporibus Evangelii populum sine lege fieri, quando Apostolis in cunctas gentes licentia praedicationis data est, quando tonitruum Evangelii per cunctas saeculi partes intonuit, quando Gentes quae non sectabantur justitiam, apprehenderunt justitiam; quando qui de longe fuerant, facti sunt prope in sanguine Christi: qui aliquando non populus, nunc autem populus Dei in Christo; quando est tempus acceptabile, et dies salutis, et tempora refrigerii in conspectu Altissimi; quando unaquaeque gens habet testem resurrectionis; quando ipse Dominus protestatur, dicens: Ecce ego vobiscum sum omnibus diebus usque ad consummationem saeculi (Matth. XXVIII, 20). Non itaque simus sine Christo in hoc tempore [Col. 0882B] transitorio, ne sine nobis Christus esse incipiat in futuro.




[Col. 0881]
LIBER DE DUPLICI MARTYRIO, AD FORTUNATUM, INCERTO AUCTORE. (C,G,S)

[Col. 0881C] [1Kb] I. MULTIFARIAM multisque modis ago gratias, Fortunate mihi in Domino charissime, divinae benignitati quod et tuam pietatem excitavit ad exstimulandum officium meum, ut unico libello commilitonibus nostris materiam subministrarem, unde sibi, gratia Spiritus opitulante, munimenta telaque fabricarentur adversus persecutionum incursus; et mihi quod petebas conanti, non dedignata est adesse, et quod utriusque nostrum operam non passa est esse steririlem, hoc est quod mei Fortunati pium desiderium bene fortunavit, et ministri sui officium voluit esse gregis sui beneficium. Scribis enim ex eo libro multum roboris et alacritatis accessisse strenuis, timidioribus autem et infirmis tantum animorum esse additum, ut ex his quoque per Dei gratiam, certam victoriam [Col. 0881D] nobis promittere debeamus: eoque libentius obtemperavi posterioribus tuis litteris, quibus orat tua charitas, ut, quoniam hoc auspiciis Domini nostri Jesu Christi bene successit, addam volumen alterum de duplici martyrii genere: quorum unum exhibetur cum saevit tortorum immanitas, alterum occultius quidem est, sed nihilominus fortem animum postulat, multaque divinitus armatura communitum. Utinam et hoc munus Christi Spiritus per me fratribus et commilitonibus nostris largiri dignetur, et quod dederit [Col. 0882C] bene prosperare! Quemadmodum enim nihil sanctum nisi illo sanctificante, nihil potens nisi illo corroborante, ita nihil felix, nihil auspicatum, nisi illo prosperante. Sane, et vestris precibus et Domini bonitate fretus, aggrediar.

II. Martyr, ut iis quoque notum est qui graece nesciunt, testem sonat. Quamquam autem, post exortam Evangelicae veritatis lucem, ecclesiastica consuetudo cognominis hujus honorem proprie tribueret iis qui in tormentis usque ad mortem perdurarunt in professione nominis Jesu Christi, et evangelicum instrumentum sanguine suo velut obsignarunt apud incredulos, omnis tamen piorum vita testimonium reddit Deo. Non quod ille cujusquam egeat testimonio, qui ex se fons est aeternae gloriae, ut nec ullis hominum [Col. 0882D] honoribus fieri possit honoratior, nec ullis mortalium ignominiis obscurior; sed tamen ita visum est aeterno illius divinoque consilio, ut suam bonitatem, sapientiam ac potentiam apud homines per homines velit illustrari; sicut mundum gubernari voluit per Angelos, cum Angelorum ministerio non egeat, multaque hominibus per homines largiatur quae per se dare poterat, qui quicquid vult nutu potest, et cui voluisse fecisse est. Et quamquam, ut dixi, ad illam ineffabilem majestatem nulla pertingit ignominia; [Col. 0883A] [1Kb] tamen in Scripturis ita loquitur, quasi per nos honoretur, vel ignominia afficiatur. Nam in Deuteronomio cum Moyse expostulat, quod apud populum ob laticis penuriam murmurantem in Cades deserti Sin, ad aquas contradictionis non sanctificarit ipsum inter filios Israel, et ob hanc offensam non est illi nec Aaroni datum ingredi terram promissam, ac tot annis exspectatam,sed tantum e montis vertice procul aspicere licuit.

III. Porro quod dictum est sanctificare pro glorificare, qui litteras Hebraeorum callent, affirmant esse sermonis illius proprietatem. Quod ipsum tamen ex aliis Scripturarum locis liquere potest, si minus illorum testimonio fidimus, quandoquidem et in oratione Dominica, Sanctificetur nomen tuum (Matth. [Col. 0883B] VI, 9) dictum est, pro glorificetur, sive clarificetur, nomen tuum. Sic et Corinthios exhortatur ut glorificent ac bajulent Deum in corpore suo. Sicut enim nomen Dei glorificatur vita piorum hominum, in quibus ipse per Spiritum suum operatur quicquid faciunt boni, ita e diverso polluitur et infamatur malefactis eorum qui se Dei cultores profitentur. Quemadmodum et militis virtus aut servi probitas redundat in gloriam ducis aut heri, ita militis ignavia, aut servi nequitia, dedecori est duci aut hero, propterea quod horum mores magna ex parte pendent ab illorum moribus in quorum potestate sunt. Qui etiamsi prorsus absunt ab omni culpa, tamen popularis existimatio solet dominorum mores ex servorum moribus aestimare. Unde etiam hic videmus divinam [Col. 0883C] Scripturam frequenter juxta mortalium affectus loquentem, velut in Levitico de eo qui de semine suo dedisset idolo Moloch, dicit: Quia polluit nomen sanctum meum (Levit. LXX, 3). At quod ab hominibus sanctificatum est pollui potest, Dei vero nomen in se semper est gloriosum, apud homines tantum contaminatur, quemadmodum mendax infamia non polluit virum integrum. Sic et apud Ezechielem clamat nomen suum fuisse pollutum inter Gentes impiis moribus Israelitarum. Quin et beatissimus Paulus scribens Romanis, ex auctoritate Prophetae dicit, appellans Judaeos, legem profitentes, sed ea quae lex vetat facientes: Nomen Dei blasphematur inter Gentes (Rom. II, 24). Et in oratione Dominica, sicut attigi modo, ex auctoritate Redemptoris, oramus ut sanctificetur [Col. 0883D] nomen Dei Patris, hoc est ut inclarescat et illustretur apud homines, utique per homines, vel potius in hominibus. Illustratur autem si Spiritus illius regnet in nobis, et si illius voluntati obtemperetur in terris, quemadmodum in coelis nulla est rebellio. Quoniam autem homines ex sese nihil habent virtutis, quicquid per nos recte geritur cedit in gloriam Dei, et ideo thesaurum divinae potentiae promit interdum ex vasis [Col. 0884A] fictilibus; ut sublimitas sit virtutis Dei, et non ex nobis.

IV. Ergo quamquam omnis piorum vita martyrio suo glorificat Deum et Christum filium ejus, nullum tamen est illustrius testimonium apud homines, quam sanguinis, hoc est vitae propter Deum contemptae et mortis fortiter toleratae. Reddiderunt et miracula testimonium divinae potentiae, praesertim apud incredulos: nam his proprie data sunt signa, quemadmodum scribit beatus Apostolus; sed semper efficacius fuit sanguinis profusi testimonium. Quot morbos insanabiles verbo sanarat Dominus! quot caecos illustrarat! quot mancos, paralyticos ac debiles restituerat! quot exanimes ad vitam revocarat! Et tamen pauci credebant in eum, et audiebat: In Beelzebub [Col. 0884B] ejecit daemonia (Luc. XI, 15). Caeterum, ubi ventum est ad sanguinem, ibi dejectum est Satanae regnum, ibi subactus est mundus. Commemorat et Joannes evangelista triplex in terra testimonium, Spiritus, aqua et sanguis, quod efficacissimum est postremo recensens loco. Spiritum in columbae specie descendentem super Jesum videre meruit Joannes Baptista; an alii viderint incertum. Certe hoc testimonium Joanni datum est, quo desineret dubitare de Domino Jesu an ille esset qui baptizaret Spiritu et igni. Aquae testimonium vidit Joannes evangelista, nec satis constat solusne viderit, an cum multis. Erat quidem hoc ingens mysterium sacri lavacri quo delentur peccata: sed vidit aquam simul effluere cum sanguine, qui nisi adfuisset, inefficax erat aqua. [Col. 0884C] Quid enim prodest aboleri peccata, nisi succedat vita justitiae quam confert sanguis? Quamquam hi tres unum sunt: unus enim Deus est, qui per Spiritum, aquam et sanguinem declarat hominum generi virtutem ac bonitatem suam: aut ideo dicuntur unum esse, quoniam undique sibi constat testimonium, nec ulla ex parte dissonat; quemadmodum quos arctissima jungit amicitia, propter summum animorum consensum, unus animus esse dicuntur.

V. Ac, juxta sensum crassiorem, haec tria praecipua sunt in homine vitae argumenta atque etiam instrumenta. Quamdiu enim pulmonis officio attrahitur vicissim ac redditur halitus, certum vitae indicium est: unde loquendi consuetudine, spirare dicuntur qui vivunt, et expirasse qui vitam finierunt. Quin et [Col. 0884D] anima latinis flatus dicitur, ad graecae vocis imitationem, qui ventum vocant. Super haec, sunt in ipso homine subtilissimi spiritus, a corde ubi fontem habent sparsi per universum corpus, sed praecipue per arterias commeantes, licet et aliis partibus omnibus mixti; hi si subito evolent, mortem praesentem afferunt: sin includantur, lenta aegrotatione consumunt hominem. Adest et humor [Col. 0885A] [1Kb] quidam naturalis, quem, ut arbitror, medici phlegma vocant, sparsus et ipse per universum corpus. Hujus usum numquam sentimus evidentius quam in sensu gustus: nisi enim hic admixtus sit inter linguam et palatum, nullum erit palati judicium. Et tamen haec sic mixta sunt in homine, ut non sit sanguis absque spiritu et phlegmate, et pariter ad tuendam vitam conferunt omnia. Videmus quodvis animal mori simul atque sanguis effluxerit; et, consumpto humore quem medici radicalem vocant, non aliter moritur homo, quam extinguitur lucerna consumpto oleo. Sed nimium diu moramur in contemplatione naturae; quod tamen non inutiliter factum opinor a nobis, ut dilucidius fiat charitati vestrae mysterium in cujus contemplatione ideo versamur lubentius, quia salubrius. [Col. 0885B] Nam, juxta naturae considerationem, tunc ista magnam vim habent cum in vivo corpore sua munia peragunt, ac, juxta mysticam philosophiam, tunc demum plurimum valent cum corpus relinquunt.

VI. Nemo miratus est Dominum humano more spirantem ac respirantem: sed, cum in cruce clamore valido emisisset spiritum, simul intellectum est illum et verum fuisse hominem et verum Deum: hominem, quod juxta naturae ordinem et ubi vitalem flatum emisisset, desiit vivere; Deum, quod simul cum ingenti clamore mortuus est, declarans se volentem ac spontaneum deponere vitam, quod humanarum virium nemo nescit non esse. Sensit efficax testimonium spiritus vicinus Centurio; sic enim narrat beatus Marcus: Videns autem Centurio [Col. 0885C] qui ex adverso stabat, quia sic exspirasset, ait: Vere hic homo Filius Dei erat (Marc. XV, 39). Quid morte abjectius juxta carnem? sed nihil morte potentius juxta spiritum. Erat et illud praeter naturae cursum quod e latere exanimati corporis sanguis et aqua profluit, ut absolveretur triplex testimonium. Totum effudit spiritum ut nos respiraremus: quicquid erat humoris aquei reliquum, expressit, ut nos ablueremur: quicquid resederat in corde sanguinis, emisit, ut nos confirmaremur. Atque haud scio an perperam faciam haec tria inter se conferens, cum sint unum, non natura, sed in mysterio. Si qua tamen est discretio, sanguis in testimonium ratione potissimum celebratur, quod in hoc Scriptura testatur esse vitam animantis, et ob id a cibis submovebatur edicto legis. [Col. 0885D] Praeterea magis est expositus hominum oculis sanguis quam spiritus aut aqua.

VII. Vita Domini, qui summus fuit martyr, quique et hodie pugnat et vincit in martyribus plurimis, fuit offendiculo. Non jam loquor de Pharisaeis et Scribis, ipsis etiam cognatis ac fratribus fuit detestabilis, cum dicerent illum in furorem versum; sed mors illius non solum piis, sed impiis etiam fuit admirabilis, [Col. 0886A] nec alibi magis verum fuit, quod Dei virtus in infirmitate perficitur (II Cor. XII, 9). Ibi fracta est Satanae tyrannis, ibi devicti sunt inferi, ibi triumphatum est de diabolo, ibi dejectus orcus, coelum apertum. Nimirum hoc erat quod instante mortis tempore deprecabatur Dominus: Pater, clarifica filium tuum, ut filius tuus clarificet te (Joan. XVII, 1). Quid homine mortuo contemptius? Quis enim veli Caesarem mortuum metuat? Sed Christi morte quid efficacius? Velum templi scissum est a summo usque ad imum, terra concussa est, saxa discissa sunt, aperta sunt monumenta, revixerunt sepultorum corpora, sol medio die obtexit faciem suam (Matth. XXVII). Numquam per omnem vitam magis declaravit potentiam suam: mox, refractis omnibus mortis repagulis, [Col. 0886B] vivum se discipulis exhibuit. Nimirum hoc est efficax illud sacrosancti sanguinis testimonium, qui solus potuit dirimere maceriam quae Deum ab hominum genere separabat: solus potuit unica litura delere totum illud chirographum quod erat contra nos, et Satanae in nos jus vindicabat. Neque enim sanguis hircorum aut vitulorum potuit abolere peccatum; umbrae erant illa et typi futurorum. Nec ullius hominis sanguis poterat tollere peccatum mundi, praeter unici illius agni sanguinem cui Baptista tribuit testimonium, dicens: Ecce agnus Dei, ecce qui tollit peccatum mundi (Joan. I, 29).

VIII. Plus est tollere peccatum quam peccata, et peccatum, non hujus aut illius, sed mundi. Corpus enim peccati mundum universum occuparat: hoc per [Col. 0886C] Christum esse sublatum, sanguis ipsius pro nobis effusus reddit evidens testimonium, melius pro nobis loquens, ut inquit Apostolus, quam sanguis Abel. Siquidem ille, clamans de terra, loquebatur vindictam: at Christi sanguis, de cruce clamans, pacem loquitur et reconciliationem. Quin idem sanguis, quoniam a nobis bibitur, si modo digne bibitur, clamat in cordibus nostris verba pacifica et solatii plena. Et illic triplex est testimonium, licet spiritali quodam modo. Clamat Spiritus, qui nobis arrhabonis loco datus est: Abba pater, testificans quod sumus filii Dei (Rom. VIII, 16). Clamat aqua, per quam renati sumus, quod condonata sunt nobis omnia peccata; et si quis adhuc dubitat, accedit sanguinis testimonium, clamantis: quid adhuc haesitas, quid adhuc pavitas tyrannum [Col. 0886D] Satanam? ecce pretium quo te redemit Dei Filius. Nisi te salvum voluisset Deus, non tradidisset Unigenitum suum in mortem.

IX. Nemo majorem charitatem habet, quam ut animam suam ponat pro amicis suis (Joan. XV, 13). Si non est majus eximiae benevolentiae testimonium, quam si quis vitam impertiat amico, gravius est Dominici sanguinis testimonium, qui pro inimicis effusus est. [Col. 0887A] [1Kb] Effusus pro inimicis, fecit amicos ac filios Dei: atque ut consideremus hanc fore perpetuam amicitiam, reliquit nobis edendam carnem suam, reliquit bibendum sanguinem; ut per eadem aleremur per quae sumus redempti. Sanguinis aspersione confirmatum est vetus Testamentum, quemadmodum ad Hebraeos scribens praeclare docet beatissimus Paulus: Christi sanguine consignatum et corroboratum est novum Testamentum, hoc est testamentum et pactum gratiae et remissionis peccatorum, per sanguinem Agni immaculati, qui in se recipere dignatus est totius mundi peccatum, quod omnes ex Adam contrahunt qui prodeunt in hanc vitam, et cujus contagio peccant quicumque peccant. Tanta autem est Christi sublimitas, ut fortasse non oporteat quemquam caeterorum [Col. 0887B] hominum cum illo conferre, nisi ipse nobis tantam fiduciam praebuisset, qui non dedignatus sit discipulos suos vocare amicos, servulos suos vocare fratres et cohaeredes. Quemadmodum igitur ille suo mirabili testimonio clarificavit Patrem in hoc mundo, atque etiam in coelis: ita testimonium illius quodammodo consummatur testimonio sanctorum, quasi sit una passio Domini et servorum. Id ne quis existimet parum religiose dictum, beatus Paulus nobis patrocinatur, ita scribens ad Colossenses: Qui nunc gaudeo in passionibus, pro vobis, et adimpleo ea quae desunt passionum Christi in carne mea pro corpore ejus, quod est Ecclesia (Coloss. I, 24). Quis enim nescit, fratres, quam uberem proventum effudit Ecclesiae seges, Apostolorum ac caeterorum martyrum sanguine irrigata? [Col. 0887C] Quo plus sanguinis effusum est, hoc magis effloruit multitudo fidelium; hoc latius sparsit suas propagines illa beata vitis a Christo stirpe surgens, et occupans orbem universum, quacumque patet ab Oriente ad Occidentem, ab Aquilone usque ad Austrum.

X. Ecce, fratres dilectissimi, a Domini redemptoris temporibus anni fluxerunt plus minus ducenti quadraginta; jamque hujus vitis palmites pene latius se sparserunt quam Romanum imperium, efferas etiam nationes musto Spiritus inebriantes, et quos nulla ferri vis domare potuit, emollit sanguis illius Agni candidi. Qui naturae causas scrutantur, narrant adamantem nullae chalybis duritiei cedentem, hircino [Col. 0887D] sanguine maceratum, ictu malleorum dissilire: nullus autem adamas corde saxeo peccatorum durior. Hoc igitur cor ferreum, cor saxeum, cor plusquam adamantinum, emollit sanguis Christi, et hujus martyrum, qui supplerunt quod illius passionibus deerat. Hoc argumento summus ille pastor, et ut Petrus ait, princeps pastorum, testificatus est se esse pastorem bonum, quia animam suam posuit pro ovibus, nobis [Col. 0888A] exemplum praebens, ut qui pro nostra qualicumque portione vices illius gerimus, parati simus et ipsi pro grege Dominico sanguinem fundere, nisi malumus videri mercenarii quam pastores. Domini verbis congruunt verba discipuli. Cum enim dixisset se gaudere in passionibus, quibus consummaret passiones Christi, perpetiens et ipse pro corpore Christi, quod est Ecclesia, qualia passus erat Dominus; causam adjecit cur ea libenter pateretur: Cujus, inquit, factus sum minister secundum dispensationem Dei, quae data est mihi in vobis, ut impleam verbum Dei (Coloss. I, 25). Et alio quodam in loco scribit se replevisse Evangelium. Sicut ergo mortibus martyrum consummantur passiones Christi, ita sanguine pastorum confirmantur promissa Christi. Nullum enim instrumentum [Col. 0888B] indubitabilius, quam quod tot martyrum sanguine signatum est. Hoc nimirum est implere verbum Dei, hoc est replere Evangelium.

XI. Sed interim gravissimus dolor oboritur animo meo, dilecti, dum mecum reputo, cum adhuc recens ille Christi sanguis fervere debeat in cordibus fidelium, tam multos esse in quibus refrixit charitas: atque hoc gravius discrucior, quod tales non paucos pastores habeat Ecclesia, qui, non solum non opponunt corpora sua adversus luporum incursus, verumetiam ipsi lupos agunt, dum mactant ac perdunt animas simplicium, ipsi ventri suo, quaestui, et ambitioni servientes, adeoque non implent verbum Dei, ut illud cauponentur potius et impiis dogmatibus adulterent; nec cogitant quod ille pastorum [Col. 0888C] Princeps severissimo judicio reposcet singulas oves, pro quibus redimendis sanguinem suum fuderat, de manibus eorum. Sed illos suum manet supplicium: nunc melius est ut, omissis querelis, nos invicem ad officium quod Christo debemus exhortemur.

XII. Triplex a Christo testimonium accepimus, triplex illi testimonium reddamus oportet. Rudimenta fideliter tradamus baptizandis, perfectiora baptizatis. Confirmemus illos fructibus Spiritus ad coelestem vitam provocantes, et si res postulet, libenter etiam vitam commisso nobis gregi impendamus, nostraque morte vicissim Deum clarificemus. Et ne cui videatur mirum morte hominum glorificari Deum, audi beatum Joannem in Evangelio de Petro, cui Dominus [Col. 0888D] praedixerat fore, ut ubi senuisset, ab alio cingeretur et duceretur quo nollet, ita loquentem: significans qua morte esset glorificaturus Deum. Quotquot igitur ab orbe conditio propter Deum, propter justitiam ac pietatem mortui sunt, morte sua glorificaverunt Deum. Nam eleemosynas, jejunia, precationes, aliaque pietatis exercitamenta simulant etiam hypocritae: mortem nemo suscepit alacriter, nisi qui [Col. 0889A] [1Kb] certo persuasum haberet, nihil adversi posse accidere iis qui persistunt in charitate Dei.

XIII. Neque tamen statim martyr est qui occiditur: occiduntur et sicarii et piratae; non supplicium facit martyrem, sed causa. Quod si qui leguntur sibi fortiter conscivisse necem, aut infirmitas erat morte quaerens dolorum finem, aut ambitio, aut dementia. Nec hoc est testimonium praebere Deo, id facere quod et Deo displicet, et gentium etiam legibus prohibetur. Plurimum interest inter barbaricam immanitatem et martyrum modestissimam constantiam, in se imbecillem, in Christo fortem. Sunt qui certis artibus corpus stupefaciunt, ne sentiant cruciatus: hoc modo se quidem malefici muniunt adversus carnificum manus. Sunt et affectus impotentes, qui sensum [Col. 0889B] adimunt animo, ita ut vel mortem impavidi perferant. Sed placidum illud ac mansuetum, illud humiliter sublime et sublimiter humile non videmus nisi in Christi martyribus. Non obtuentur trucibus oculis carnificem, non minitantur tyranno: magis dolent de illorum caecitate quam de suis afflictionibus. Scilicet clamat et in illis Christus: Pater, ignosce illis, quia nesciunt quid faciunt (Luc. XXIII, 34). Non aliud spectant quam in coelum, ubi spem omnem habent repositam. Sic ipse Dominus velut agnus sine voce ad mactationem ductus est: et si quam edidit vocem, ea magis declaravit animum mitem ac placidum, quam ullum potuisset silentium. Quam blanda oratione compellat Judam proditorem! quam placide respondit caesus alapa! quam nihil ferocius loquitur Annae [Col. 0889C] et Caiphae! quam tranquille respondit Pilato! Denique, cum Pharisaei, veluti victores, moverent capita sua, amarissimis conviciis in illum debacchantes, ille mitissimus clamat: Pater ignosce illis, quia nesciunt quid faciunt.

XIV. Non igitur mori per se testimonium est; sed sic mori est testimonium praebere Deo. Stephanus juvenis inter homicidas, agnus inter lupos, stabat placido angelicoque vultu et ad Domini exemplum orabat pro lapidantibus, nec alibi habet oculos quam in coelum. Illic videre meruit cujus praesidio superior erat persequentibus. Qui vero timet Deum, non metuit hominum saevitias. Qui ex animo diligit vitam coelestem, facile vilem habet animam; atque illi, cum beato Paulo, vivere Christus est, mori lucrum (Phil. I, [Col. 0889D] 21). An non ingens lucrum est hanc et brevem et innumeris malis contaminatam vitam cum sempiterna felicitate commutare? Hic Dominus, quemadmodum et in caeteris omnibus, sese formam nobis exhibuit. Quum enim instaret extremus actus martyrii, quem aiunt in fabulis oportere esse optimum, secessit, abjecit sese in terram, prolixe atque etiam frequenter, [Col. 0890A] ac sanguineo sudore madescens, nostrae naturae in se expressit imbecillitatem, ante testatus animi taedium ac tristitiam usque ad mortem, ne nos in desperationem caderemus si, cum omnia mortem praesentem intentant, horrorem naturae senserimus. Nisi enim adesset sensus dolorum, nihil haberet admirabile martyrium: sed superare dolorem, corona dignum est. Horrere mortem, naturae est, vincere naturam animi fortitudine, gratiae est. Omnia potest Paulus, sed in eo qui ipsum corroborat. Sed quibus praesidiis vincitur naturae infirmitas? Si nos totos humi prosternamus, hoc est, si nihil omnino tribuamus viribus nostris; si vigilemus et oremus instanter; si nostram voluntatem divinae voluntati submittamus, dicamusque illa ex animo, ex toto corde: [Col. 0890B] Transeat hic calix, si fieri potest; sed fiat, non sicut ego volo, sed sicut tu vis (Matth. XXVII, 7, 36).

XV. Novi ego ac flevi quosdam magna animi fortitudine praeditos, qui, jam coronae proximi, defecerunt, et quem diu professi fuerant, abnegarunt. Quid fuit in causa? Dimoverant oculos suos ab eo qui solus robur dat infirmis, intermiserant orationem, ac coeperant ad humana praesidia respicere. Contemplabantur suae naturae vincula, considerabant aculeos, ungulas, candentes laminas, ferrum et ignem, reliquumque carnificinae apparatum, etiam aspectu horrendum, et cruciatuum atrocitatem cum suis viribus conferebant, et ideo victoriam amiserunt e manibus. Ubi quis ita cogitat: »Hoc possum, illud perpeti non possum;« numquam feliciter peraget martyrium. [Col. 0890C] Sed qui se totum tradit divinae voluntati, non alio spectans quam ad illius opem, is demum firmus est et invictus. Hoc autem fieri non potest, nisi adsit vera ac vivida fides, nihil haesitans, nihil disquirens: ne cogitaveris quanta sit tyranni saevitia, quanta hominis imbecillitas, sed quanta sit Domini virtus, qui certat ac vincit in membris suis.

XVI. Ergo, ut a digressione reflectamus ad id quod erat constitutum, quemadmodum Domini mors potentior erat quam vita, ita voluit martyrum suorum mortem esse potentem. Quid enim infirmius quam vinciri, damnari, caedi, cruciari, occidi, et ad carnificis arbitrium praebere corpus? Haec species interdum misericordiam movet etiam saevissimis tyrannis. Verum, ubi jam monumenta martyrum pelluntur [Col. 0890D] morbi, rugiunt daemones, terrentur monarchae, coruscant miracula, concidunt idola: tum apparet quam sit efficax ac potens martyrum sanguis. Praesentia infirma, epistolae graves (II Cor. X, 10), audivit beatissimus Gentium Doctor; hoc et ad martyres recte accommodabitur; vita infirma et contempta, mors gravis ac potens. Jam non est par omnium martyrum in [Col. 0891A] [1Kb] tormentis alacritas, quemadmodum nec omnes eodem genere mortis defunguntur. Tres illi beati pueri in mediis flammis invenere refrigerium, et septi innocuo elemento, velut in conclavi canebant hymnum Domino. Daniel item citra noxam, leonum sodalitio est usus. Beatus Andreas, ut habet humana quidem historia, sed satis probatae fidei, gaudens sibique gratulans ibat ad crucem. Alii diutius ac variis cruciatibus subinde moriuntur, nec tamen morte datur finire dolorem. Est igitur et illud veri martyris, hoc quoque totum arbitrio Dei committere. Novit ille quid expediat nobis et quid ad ipsius gloriam maxime conducibile sit. Tantum illud assidue cogitandum est: Sive vivimus sive morimur, Domini sumus (Rom. XIV. 8). Nec sibi quisquam displiceat, si corpore pariter et [Col. 0891B] animo sentiat gravem ac diutinam molestiam, tantum fidat ei cui certat: is non patietur quemquam tentari supra id quod potest, sed faciet etiam cum tentatione proventum (I Cor. X, 13). Quosdam electos interdum patitur in tormentis deficere, ut agnoscant imbecillitatem suam, atque eosdem post fortissimos reddit in certamine. Hac dispensatione Petrus ter abnegavit Dominum, ut, edoctus quam nihil posset suis viribus, confirmaret fratres suos. Quomodo autem confirmaret? Ut sibi diffisi, fiduciam omnem collocarent in Domino.

XVII. Sed jam tempus est ut de altero martyrii genere disseramus charitati tuae, de quo etiam accuratius est disputandum, quod occultum sit et omnium temporum commune; neque enim semper saeviunt [Col. 0891C] Nerones, Diocletiani, Decii ac Maximini, numquam tamen cessat diabolus exercere Christi militiam professos. Et fortassis erunt posthac, donante Christo, tempora quibus nullae tyrannorum persecutiones affligent Ecclesiam: numquam tamen defutura sunt certamina, numquam martyria quibus homines pii glorificent Deum. Ecclesia quidem adhuc in hoc exilio militans, peculiaribus gaudiis applaudit iis qui in professione nominis Jesu animas suas fideliter deposuerunt, et ad horum memorias magna cum alacritate concurritur: sed coeleste theatrum, Angelorum myriades et justorum cum Christo regnantium innumerabilis populus applaudunt omnibus qui sinceram fidem et charitatem invictam, quam habent erga Dominum Jesum, integritate et innocentia vitae testificantur.

[Col. 0891D] XVIII. Nec solum professione fidei, quae juxta Paulum, ore fit ad salutem, glorificatur Deus, verum etiam confessione commissorum. Haec ne temere ex nobis ipsis loqui videamur, adducenda sunt Scripturarum testimonia. Ergo, nisi piorum vita cederet in gloriam Dei, Christus non diceret in Evangelio: Ut videant opera vestra bona, et glorificent patrem vestrum [Col. 0892A] qui in coelis est (Matth. V, 16); nec Paulus Apostolus scriberet Galatis: Et in me glorificabant Deum (Gal. I, 24). Confirmatur hoc et per repugnantium ex his quae diximus. Etenim, si nomen Dei polluitur ac dehonestatur impia vita sui populi, utique bona illius vita cohonestatur. Damnatur apud Apostolum et philosophorum impia sapientia, qui, cum Deum cognovissent, non tamen eum ut Deum glorificaverunt (Rom. I, 21). Sapientiam profitebantur, et summam exhibebant stultitiam. Itaque, cum Deum esse profiterentur, tamen, turpiter viventes et idolis sacrificantes, falso testimonio quodammodo obscurabant Dei gloriam, quasi nec justus esset nec verax, aut quasi non unus esset, sed multi, aut quasi saxis esset assimilis. Id autem evidentius etiam testatur beatissimus Paulus, [Col. 0892B] scribens ad Corinthios: Empti, inquit, estis pretio magno, glorificate et portate Deum in corpore vestro (I Cor. VI, 20). Ideo Deus redemit nos pretio sanguinis sui ut, semel a peccatis expurgati, deinceps vitam ipso dignam ageremus.

XIX. Ac symbolum imperatoris gestamus impressum frontibus nostris. Quid si gerens signum Christi, praestet opera Belial? nonne dedecoratur ille cujus insignia gerimus? Contra sicut imperator sibi placet de milite praestrenuo, sic existimans illius virtutem ipsi decori et ornamento esse: sic Deus gloriatur in his quos redemit, quos lavit, quos sanctificavit, quos Spiritus donativo dignatus est, si vitae sanctimonia declararint Domini gratiam in ipsis non fuisse vacuam. Si Paulus gloriatur in discipulorum pietate, [Col. 0892C] gaudium et coronam suam illos appellans, qui nihil erat nisi dispensator alieni muneris, annon Dominus magis gloriatur super his pro quibus mortuus est? Jam quod in libro Job ad hunc modum Satanae loquitur Dominus: Num animadvertisti servum meum Job, quomodo non sit ei similis super terram, homo simplex et rectus ac timens Deum, et recedens a malitia (Job. I, 8)? nonne sermonem profert de suo cultore gloriantis? Beatus autem Paulus splendidiore etiam verbo usus est, scribens secundam ad Corinthios Epistolam: Deo autem gratia, qui semper triumphat nos in Christo Jesu, et odorem notitiae suae manifestat per nos in omni loco: quia Christi bonus odor sumus Deo (II Cor. II, 4). Melius est nomen bonum super unguenta pretiosa (Eccli. VII, 2). Scriptura gloriosam famam [Col. 0892D] appellare solet odoramenta. Non tamen Deus gloriatur hominum more, sibi placens ac gestiens, sed nostram salutem ducit gloriam, et ideo subjecit Apostolus: In his qui salvi fiunt, et in his qui pereunt. Quomodo glorificatus Deus in his qui salvi fiunt? quoniam illius illustratur misericordia. Quomodo in his qui pereunt? quoniam in his declaratur illius justitia.

[Col. 0893A] [1Kb] XX. Nunc ipse sermonis cursus nos eo deduxit ut doceamus et peccatorum confessione glorificari Deum. Hic occurrit protinus ex libro Jesu Nave Achan, qui, quoniam, contra divinum edictum, sustulerat ex anathemate pallium coccineum insigne, ac ducentos siclos argenti, ac linguam auream siclorum quinquaginta, populus Israel terga vertit hostibus. Itaque Josue dixit Achan: Fili mi, da gloriam Domino Deo Israel, et confitere, atque indica mihi quid feceris, ne abscondas (Josue VII, 19). Confessus, dedit poenas, et aversus est furor Domini. Ea confessio clarificavit Dei justitiam ac sapientiam: sapientiam, quod illius oculis nihil esset abstrusum; justitiam, quod non sine causa passus esset hostes adversus Israelem invalescere, quodque leges ipsius nullus hominum [Col. 0893B] impune violat. Nihil erat magni quod suffuratus erat Achan: magnum tamen erat documentum universo populo, quantum periculum sit Dei jussa negligere, eique velle imponere quasi quidquam illum fugeret, aut quasi faveret praevaricatoribus. Atque ille quidem cum esset Judaeus, ob unicum peccatum, quod ipsi leve videbatur, severissimas poenas dedit, lapidatus ab universo populo, corporis interitu salutem animae redimens. Non enim judicat Deus bis in idipsum.

XXI. Sed quae poena manet illos qui, post tantam Evangelii lucem et gratiam, postea quam semel illuminati sunt, gustaverunt etiam donum coeleste, et participes facti sunt Spiritus sancti, gustaverunt aeque bonum Dei verbum virtutesque saeculi venturi, in multa atque immania crimina relabuntur, crucifigentes [Col. 0893C] sibimetipsis Filium Dei et ostentui habentes? Qui hoc sunt etiam miserabiliores, quod, cum tales sint, aspernantur tamen poenitentiae salutaris remedium, contemnunt Ecclesiam maternum gremium offerentem et ad sanitatis instaurationem invitantem. Ejusmodi defectio quantam putas ignominiam inurit Ecclesiae? Nec ea ignominia non potest pertinere ad Christum qui est caput Ecclesiae, et per omnia suum esse ducit quod est corporis ac membrorum ipsius. E diverso, quanta totius Ecclesiae exultatio cum qui lapsus est, per poenitentiam Ecclesiae reconciliatur? Ac ne putemus hoc gaudium apud nos tantum esse, Dominum audiamus in Evangelio Lucam loquentem: Ita dico vobis, quod gaudium erit in coelo super uno peccatore poenitentiam agente, quam super nonaginta [Col. 0893D] novem justos, qui non indigent poenitentia (Luc. XV, 9). Nam haec clausula finit parabolam de pastore qui, relictis nonaginta novem ovibus, unam quae a grege aberraverat multo labore quaesitam ac tandem inventam, imposuit humeris suis, et caulae restituit. Simili sententia claudit parabolam de muliere quae drachmam perditam invenerat: Ita, dico vobis, gaudium erit coram Angelis Dei super uno peccatore [Col. 0894A] poenitentiam agente (Ibid.). Nec tamen hoc sic accipiendum est, quasi Deo et ejus Angelis gratius sit post lapsum redire ad pietatem, quam citra lapsum perseverare in innocentia: sed Scriptura suo more loquitur secundum affectus humanos, illud testatum esse volens Deo gratissimam esse peccatorum conversionem: Non enim quaerit mortem peccatoris, sed magis ut convertatur et vivat (Ezech. XVIII, 32).

XXII. Atque interdum piorum hominum lapsus, quamvis enormes, divina dispensatione vertuntur in summum Ecclesiae profectum. Sic lapsus est Apostolorum princeps, sic Paulus gentium doctor, sic Maria Magdalene, quibus nunc Ecclesia praecipue gloriatur, quorum lapsus cesserunt in stabilimentum ac solatium domus Dei. Praeterea non hic loquitur de vere justis, [Col. 0894B] sed de justitia pharisaica, quemadmodum alibi dicit: Non est opus sanis medico, sed male habentibus (Matth. IX, 12). At non erant sani quibus hoc dicebat Dominus, sed, Legis qualicumque observatione tumidi, sibi videbantur sani, et ideo non desiderabant medicum.

XXIII. Haec cum ad hunc habeant modum, desiderate frater, conemur assiduis exhortationibus excitare fidelium animos, ut tota etiam vita martyrium, hoc est testimonium, reddat Deo; quod adeo negligendum non est, ut, nisi ea praecesserit, martyrium quod sanguine perhibetur non sit martyrium. Frustra enim cervicem praebueris carnifici, nisi prius occideris membra quae sunt super terram, hoc est affectus qui militant adversus spiritum, odium, invidiam, avaritiam, libidinem: quibus quicumque servit, Deum [Col. 0894C] quodam modo abnegavit, et, Christum ore profitens, vita Satanam deum confitetur. Nec hic sermo debet cuiquam videri durior, cum sit verax ac salutaris: quidquid homo quivis Deo anteponit, sibi deum facit, nec possumus duobus servire dominis: unus enim est Deus ex toto corde, ex tota anima, ex totis viribus diligendus.

XXIV. Quisquis igitur ore dicit: »Credo in unum Deum,« et servit avaritiae, aut libidini, aut luxui, sibi mentitur sibique repugnat, aliud lingua sonans, aliud animo celans; voce tantum testimonium perhibens Deo, cum vita Satanam colat. Efficacius autem est vitae quam linguae testimonium: Non omnis qui dicit: Domine, Domine, intrabit in regnum, sed qui facit voluntatem [Col. 0894D] Patris coelestis (Matth. VII, 21). Habent et opera suam linguam facundiam, etiam tacente lingua. Ideo Dominus in Evangelio Joannem ita loquitur: Opera quae dedit mihi Pater ut perficiam ea, ipsa opera quae ego facio testimonium perhibent de me (Joan. V, 36). Quemadmodum igitur bona opera profitentur Deum, ita mala quodam modo loquuntur: Non est Deus, nec scientia in excelso. Quis non contremiscat, [Col. 0895A] [1Kb] quis non inhorrescat, quis non laceret vestimenta sua, quis non obturet aures suas, si tales voces audiat ex Christiano? Quantus horror, quantus dolor occupat animos nostros cum quis, victus tormentis, jussus abnegare Christum, abnegat, et ad Jovis statuam thus adolet? Quam trepidamus metuentes ne Deus iratus fulmen in nobis vibret irae suae, ne terra dehiscens nos absorbeat? ut interdum unius impietas supplicii consortio multos involvat; et sunt scelera tam immania, ut vidisse quoque aut audisse sit detestabile. Sed cur alias in simili crimine tam sumus conniventes? cur et nobis adeo blandimur et aliis? At vide quid de talibus loquitur Apostolus scribens Tito: Profitentur se nosse Deum, factis autem negant (Tit. I, 16). Idem in priore ad Timotheum de vidua quae negligit familiam: Si qua [Col. 0895B] autem suorum, maxime domesticorum, curam non habet fidem negavit, et est infideli deterior (I Tim. V, 8). Si fidem negavit quae negligentius habet suam familiam, quid dicturum putas de his qui se totos dediderunt mammonae et ventri? De Christianis utique loquitur Paulus scribens Philippensibus, cum ait; Quorum finis interitus, quorum deus venter est (Phil. III, 19). Quos eosdem taxat, scribens Romanis: Hujusmodi Christo Domino non serviunt, sed suo ventri (Rom. XVI, 18). Servire, juxta Scripturarum consuetudinem, dixit pro colere. Ventrem colunt, eum quem habent pro deo. Jam de avaritia manifestius etiam pronuntiat, scribens ad Colossenses: Mortificate, inquit, membra vestra quae sunt super terram, fornicationem, immunditiam, libidinem, concupiscentiam [Col. 0895C] malam et avaritiam, quae est simulacrorum servitus (Col. III, 5).

XXV. Execramur eos qui procumbunt ad Dianae simulacrum: quanto justius eos execramur qui toto pectore serviunt mammonae, qui illi quotidie sacrificant? Et si avarus est idololatra, qui pecuniae studio tenetur, qui quod haereditate obvenit aut industria partum est recondit, nec erogat in egenos; quid censendum est de his qui lenocinio, qui foenore, qui rapto, qui fraude, qui calumniis, qui opprimendis pauperibus rem accumulant? Atque haec idolorum servitus non solum invenitur inter Christianos, verum etiam, quod gemendum est, inter episcopos. Porro temulentia adeo communis est Africae nostrae, ut propemodum non habeant pro crimine. Annon videmus [Col. 0895D] ad martyrum memorias Christianum a Christiano cogi ad ebrietatem? An hoc levius crimen esse ducimus, quam hircum immolare Baccho? Mihi videtur multo gravius, si rem recta ratione velimus expendere. Cum tyrannus dicit: »Abnega Christum, et immola Jovi, et esto amicus noster; aut morere:« saepe lingua negat, corde reclamante, et manus adolet thus, cum animus intus adoret Christum: quamquam hoc quoque gravissimum est crimen, tamen aliquam impietatis culpam elevat humanae naturae imbecillitas. Ibi Satanas [Col. 0896A] tibi loquitur voce tyranni: at quid tibi dicit idem per tuam concupiscentiam: »Abnega Christum, et este dives: sacrifica Mammonae, et Christo nuntium remitte.« Quid est quod pollicetur? aurum et argentum, inutilem materiam nisi exerceas. Nec dicit, »Morere,« sed, »Oblecta oculos;« immo potius hoc dicit: »Lucrare pecuniam, ad breve tempus habiturus, perde in aeternum animam tuam.« Et tamen hic sponte submittis genua Satanae, et, abnegato Christo, te totum illi mancipas. Quid autem Christus? »Meus esto, et vive in aeternum; contemne divitias illas temporarias, et ego tibi centuplum reponam in hoc saeculo, et vitam aeternam in futuro. Relinque terram, et accipe coelum.« Ac Deus ista pollicens deseritur; et diabolus tam nihili res easque falso promittens, adoratur. O foedam [Col. 0896B] defectionem! o turpem idololatriam! o iniquam permutationem! Quo praemio sollicitavit humani generis primos auctores? Ostendit pomum, et dedit mortem. Mendacio fefellit: Non moriemini, sed eritis sicut dii, scientes bonum et malum (Gen. III, 4, 5). Atque illi delusi, qualem dominum deseruerunt, et ad quem defecerunt? a qua felicitate exciderunt, et in quas aerumnas semet conjecerunt? Sed idem ille tenebrarum princeps qui Evae locutus est per serpentem, nobis loquitur per satellites suos ac ministros, per lenas et lenones, per eos qui pelliciunt ad amorem pecuniae, ad ambitionem, ad voluptatem, avocantes a sinceritate quae est in Christo Jesu. Idem ille loquitur nobis per concupiscentias nostras, quae vivunt in membris nostris. Nec dicit quod homo tyrannus, [Col. 0896C] »Aut mihi obtempera, aut morere;« nec ostentat carceres, catenas, uncinos, sartagines, aut caminos incensos, non cruces, laqueos aut gladios; sed tantum: »Contemne Deum, renuntia vitae coelestis haereditati, et committe adulterium, et capies voluptatem.« Sed qualem? Momentaneam, et corporis tantum, quot autem amaritudinibus conditam? infamia, periculo, super omnia vero secreto conscientiae cruciatu. Haec est esca diaboli, hoc auctoramentum. Stipendium porro quale est? Dicat majore cum fide beatus Apostolus: Stipendium peccati mors est (Rom. VI, 23). Quae mors? corporis, quam solam minitatur et inferre potest tyrannus homo? non, sed mors gehennae, quae finem nescit. Plus potest homo tyrannus quam diabolus Ille quadammodo cogit hominis naturam, nihil [Col. 0896D] aliud potest quam sollicitare: dejicere non potest, nisi assentiaris, contempsisse vicisse est.

XXVI. Major itaque venia debetur Christum in tormentis abneganti, quam sponte assentienti diabolo, cui credidisse est Christum abnegasse. Ille mendax est et omnis mendacii pater, illius promissa, quantumcumque fronte blandiantur, nihil aliud sunt quam prestigiae pellicientes in exitium. Ne quis itaque sic sibi blandiatur: »Sum peccator, amo pecuniam, servio libidini, studeo honoribus, indulgeo vindictae, [Col. 0897A] [1Kb] deditus sum voluptatibus: sed Christum non abnegavi.« At reclamat tibi Dominus ipse: Non potes duos dominos colere (Matth. VI, 24). Et interim horres abominandum thurificati aut libellati cognomen, ipse fortasse thurificatis aut libellatis deterior. Illos humanus metus violentior, quam ut Dominis natura possit vincere, eo compulit, ut impias voces promant lingua, reclamante conscientia; tu tam vili mercedula sollicitatus, sponte deficis ad eum a cujus tyrannide te Christus suo sanguine redemit: cujus jam totus es factus, quemadmodum ait Apostolus: Empti estis pretio magno, et: Jam non estis vestri (I Cor. VI, 20, 19). Hujus militiam professus est ad salutare lavacrum, huic dedisti nomen, hujus sacramentis initiatus es, accepisti donativum et pignus Spiritus, ne quid dubitares [Col. 0897B] de promisso stipendio, simulque diabolo denuntiasti perpetuas inimicitias, renuntiasti omnibus illius pompis ac voluptatibus; exsufflasti, exsibilasti, jurasti in verba Redemptoris: cumque tot vitiis servias, tibi places quod nondum sis thurificatus aut libellatus.

XXVII. Si quis miles juratus in verba Caesaris, profugeret ad Turcam, et ex illius arbitrio faceret ea quae sciret ingratissima Caesari; nonne comprehensus ad supplicium raperetur ut desertor, ut perjurus, ut perfuga? Quis autem audiret eum ita defendentem; »Non sum desertor, non abnegavi Caesarem? Annon mox audiret: »Quid refert si lingua tacuit? Reipsa abnegasti, et plusquam abnegasti, qui non solum deserueris militiam, verum etiam ad tyrannum et hostem imperatoris tui irreconciliabilem transfugeris.« [Col. 0897C] Merito fidelium aures abominantur apostatae vocabulum: verum hoc non ibi tantum exsecrandum est, cum incenso thusculo aut scripto libello renuntiatur professioni nominis Christi; sed ubicumque contemptis Christi legibus, obtemperatur Satanae. Nec enim refert quid sonet lingua; quae si sonet Christum, cum animus sit deditus criminibus, non est professio, sed hypocrisis, abnegatura Christum si metus urgeat qui premit thurificatos aut libellatos. Atque in his rebus quae sic inter se pugnant, ut neutra ferat alterius consortium, quoties hanc amplectimur, aliam abdicavimus; quoties unam rejecimus, alteram agnoscimus. Cujusmodi sunt lux et tenebrae, bellum et pax, mors et vita, Deus et Belial; quemadmodum testatur et beatus Paulus in secunda ad Corinthios: [Col. 0897D] Quae enim participatio justitiae cum iniquitate? aut quae societas luci ad tenebras? quae autem conventio Christi ad Belial? Adhaesisse Belial, est abnegasse Christum, utcumque lingua aut habitu Christum profitearis.

XXVIII. De hoc si quis simpliciorum dubitarit, dabo argumentum crassum et evidens. Fingamus tyrannum [Col. 0898A] ita loqui Christiano: »Incende thus Jovi;« nihil addentem nec exigentem ut Christum abneget: si adoleverit, nonne cunctis manifestum erit illum hoc ipso Christum abnegasse, quod Jovi fecerit thymiama, etiamsi nihil proferat impium in Christum? Quemadmodum qui magicis artibus utuntur (a quo malo nos Domini misericordia liberavit, sicut a caeteris omnibus quibus, juxta veterem hominem quondam ambulantes, tenebamur), tacite Christum abnegant, dum cum daemonibus habent foedus. Jam, si Machabaei fratres una cum matre maluerunt tot cruciatibus exanimari, quam carne suilla vesci, sic aestimantes eum Deum Legis auctorem negare, quisquis sciens ac volens legis praecepta violat, quo pacto sibi blanditur qui in luxu, temulentia, avaritia, rapinis, [Col. 0898B] adulteriis aliisque criminibus consenescunt, quae gentium etiam leges noluerunt esse impunita? Et cum tot modis Christum abnegent, cum toties immolent daemonibus, pro Christianis haberi postulant? Atque in his sunt qui palam ista committunt, ac propemodum etiam gloriantur in rebus pessimis; adeo non pudet aut piget admissorum! et tamen audent venire in Ecclesiam sanctorum, audent misceri gregi Dominico. Tales interdum tolerat Ecclesia, ne provocati magis etiam perturbent populum Dei: sed quid prodest non ejici coetu piorum, si merueris ejici? Nam ejici remedium est, et gradus ad recuperandam sanitatem: ejectionem meruisse, summa malorum est. Ac frustra miscetur coetui sanctorum in templo manufacto, si submotus est a consortio Dei et ab universo corpore [Col. 0898C] mystico Christi.

XXIX. Oportet autem et illud considerare quantopere Christiani abhorrent ab idolothytis et ab ingressu fanorum, atque ab ipsis etiam simulacris. Cum beatus Paulus clamet neque idolum esse aliquid neque idolothytum, multo minus fanum ex lapidibus constructum est aliquid: et tamen plurimorum animus ea religione tenetur, ut mortem oppetant citius quam gustent idolis immolatum: et inexpiabile piaculum esse ducant, si ingrediantur fanum Jovis aut Apollinis aut Dianae, seque putent contactu simulacri vehementer contaminari. Equidem probo talium religionem, si sibi constet in omnibus. Nunc, proh dolor! videre est quosdam in his pene superstitiose trepidos, in aliis ubi gravior erat metuendi causa, nimium [Col. 0898D] esse securos. Per se non inquinat animam contactus idoli, nec ingressus fani, nec esus idolothyti: sed per se polluit conscientiam amor pecuniae, incestus, rapina, hypocrisis et his similia monstra. Quam vero congruit horrere fani ingressum, nec horrere in templo Spiritui consecrato victimas immolare daemoniis? [Col. 0899A] [1Kb] Clamat sanctus Paulus scribens Corinthiis: Nescitis quia templum Dei estis, et Spiritus Dei habitat in vobis? Si quis autem templum Dei violaverit, disperdet illum Deus (I Cor. III, 16). Rursus in eadem Epistola: An nescitis quoniam membra vestra templum sunt sancti Spiritus qui in vobis est, quem habetis a Deo, et non estis vestri? (I Cor. VI, 19.) Quod si Christianorum pectora sibi consecravit Deus, ut in illis inhabitet per Spiritum suum, illic deliciatur et inambulat, illic amat sibi offerri victimam puram in omni loco. Et qui in hoc templum Deo sacrum, ejecto sancto Spiritu, inducit abominationes quas in mystica visione conspexit Ezechiel; qui illic sedem facit Mammonae, Veneri, Como, Baccho, aliisque portentis; qui ibi daemonibus immolat spurcissimas hostias, veretur ingredi [Col. 0899B] fanum gentium ne contaminetur. Proinde nemo sibi frustra blandiatur, Deus non irridetur (Gal. VI), constet sibi nostra religio, nec alios detestamur, ipsi gravioribus obnoxii criminibus: nec alibi simus religiose timidi, alibi impudenter impii. Sed, Christum semel professi, tota vita reddamus illi testimonium, et undique glorificemus illum, obedientes illius praeceptis; ut in hoc cognoscant homines quod vere fidimus illi, quod ex animo diligimus illum, et quod non simulate ad sacrum lavacrum adduximus nos illius militiae.

XXX. Beatus Apostolus praedixit nulli pie vivere volenti in Christo Jesu defuturam persecutionem. Sideest tyrannus, si tortor, si spoliator, non deerit concupiscentia, martyrii materiam quotidianam nobis [Col. 0899C] exhibens. Postremo haec ipsa mala quae secum defert vita mortalium, quaeque piis cum impiis communia, sunt, martyrii coronam nobis parabunt, si placide, si cum gratiarum actione pertulerimus. Neque privati sunt martyrii gloria quicumque violenta morte consummati non sunt. Quis autem ausit vel Abraham patriarcham, vel hujus filium Isaac, vel beatum Job eximere e martyrum numero? Quae carnificinae gravius torserunt corpus, quam Patriarchae mentem torquebant naturae affectus, cum incunctanter ad Dei jussum appareret immolare filium unicum et unice charum, in quo tota spes erat illi posteritatis? Quid defuit Isaac martyrio, qui, nihil obmurmurans, passus est se colligari et imponi busto, nec expavit in cervicem vibratam machaeram? Cujus autem martyrium [Col. 0899D] audebimus conferre cum his quae passus est Job?

XXXI. Quod si quis adhuc diffidit sermoni nostro, certe beati Pauli verbis non poterit diffidere. Is scribens ad Hebraeos, orsus ab Abel usque ad Gedeonem, ingentem sanctorum catalogum recenset, in quo plures sunt qui non defuncti sunt morte violenta; immo [Col. 0900A] pauci sunt qui sic mortui sunt; et tamen de omnibus pronuntiat: Et hi testimonio fidei probati inventi sunt (Hebr. XI, 39), perspicue declarans etiam vita bona peragi martyrium fidei. Ecclesiae quidem usus discernit illos, cognominibus appellans eos qui violenta morte decesserunt; confessores, qui constanter in cruciatibus ac minis mortis professi sunt nomen Domini Jesu, parati mortem oppetere, vel potius martyrii supremam coronam ambientes. Apud Deum tamen quicumque carnem suam crucifixerunt cum vitiis et concupiscentiis, quicumque Christo vere commortui sunt, eique in Baptismo consepulti sunt, ut jam non sibi vivant, neque mundo cui semel mortui sunt, sed ei qui pro ipsis est mortuus, martyres sunt, nec martyrum corona fraudabuntur: in primis autem [Col. 0900B] monachi, qui vere monachi sunt, ac virgines quae vere virgines sunt. Neque enim locus desertus, saccus pro veste, legumen pro cibo, neque jejunia, neque chamenniae monachum absolvunt; sub his involucris interdum latet animus valde mundanus. Quod ita deprehenditur, si ad munus aliquod ecclesiasticum vocentur: ibi videas quosdam ex illis facillime vinci deliciis, impatientiores injuriarum, appetentiores vindictae quam quivis alius sit ex media plebe. Quid causae est? Quoniam corpus exercuerunt magis quam animum; cum beatus Paulus doceat quod exercitatio corporalis ad modicum utilis sit, pietas ad omnia valeat (I Tim. IV, 18).

XXXII. Non haec dixerim, quod improbandi sint qui talibus modis castigant corpus suum et in servitutem [Col. 0900C] redigunt: sed quod Satanas, mille instructus artibus, nonnumquam illudit incautis, transfigurans se in angelum lucis, et ex hujusmodi corporum exercitamentis inducit illis falsam sanctimoniae persuasionem; cumque intus madeant spiritalibus vitiis, et sibi et aliis habentur pii. Talis erat justitia Pharisaeorum, cui praelata est, judice Christo, Publicani injustitia. Ita sunt et virgines fatuae, quae solidam existimant pietatem corpus habere viro intactum, cum animus avaritia, superbia, invidia et obtrectatione sit corruptissimus. Sunt et falso viduae, quae, dum vivunt in deliciis, Christo mortuae sunt. In summa tamen, quisquis vere Christianus, cujusque status aut ordinis, habet certamina sua, habet crucem suam; quam si patienter tollit, si constanter sustinet, testimonio [Col. 0900D] suo glorificat Dominum, tantum ne sibi vindicet laudem bonorum operum: hoc enim non est glorificare Deum, sed clarificare seipsum.

XXXIII. Habet unusquisque fidelium agones suos, habet adversarium diabolum, habet agonothetam Deum, habet theatrum non solum Ecclesiae et Angelorum, sed et infidelium; quemadmodum dicit Paulus [Col. 0901A] [1Kb] ad Corinthios: Spectaculum facti sumus mundo et Angelis et hominibus (I Cor. IV, 9). Si vincimus, gloriantur Angeli, gloriantur et fidelium Ecclesiae, gloriatur et ipse Christus in membris suis. Sin vincimur ignavia nostra, triumphat Satanas cum angelis suis, insultant nobis increduli, ac Deum contumeliis afficiunt, dicentes: »Ecce qui jactant se redemptos a tyrannide Satanae, qui praedicant se mortuos mundo, nihilo minus vincuntur a cupiditatibus suis quam nos, quos dicunt adhuc teneri sub regno Satanae. Quid prodest illis Baptismus, quo dicunt exui veterem hominem cum actibus suis, et indui novum qui secundum Deum creatus est? Quid prodest illis Spiritus sanctus, cujus arbitrio dicunt se temperari? Cur semper in ore habent: Evangelium, Evangelium; [Col. 0901B] cum tota vita discrepet ab Evangelii praeceptis?« Quanto creditis pudore suffunditur Ecclesia, cum haec ingeruntur ab hostibus, nec habet quo refellat opprobria! Nonne videmus totum Ecclesiae coetum demittere vultus atque erubescere, quoties aliqua virgo quae Christo nupserat, dilapsa ex angelico contubernio, defecit ad stuprum aut conjugium? Quantus moeror occupat omnium nostrum animos, sed praecipue pastorum, si quando Christi miles, tormentis inferior, renuntiavit imperatori suo! Quantus autem ex adverso Satanae triumphus!

XXXIV. Itaque, fratres dilectissimi, si vere diligimus Deum, si quotidie petimus ex animo: Sanctificetur nomen tuum; summo studio advigilemus, nec ubi polluamus nomen illius, sed et morte et vita glorificemus [Col. 0901C] illum, juxta beati Pauli monita: Viventes sine querela ut simplices filii Dei, sine reprehensione in medio nationis pravae et perversae, inter quos luceamus sicut luminaria in mundo, verbum vitae continentes, ad gloriam Christi Jesu regis et agonothetae nostri, qui suum esse ducit quicquid in membris ipsius geritur. Patiamur cum illo, ut cum illo glorificemur in die Domini. Nos hic illum clarificemus apud homines, ut ille nos clarificet claritate sua coram Angelis suis, cum, ut inquit beatus Paulus, venerit glorificari in sanctis suis. Nemo coronatur nisi legitime certaverit. Et hi qui corruptibilem coronam ambiunt, ab omnibus se abstinent (I Thess. I, 9; II Timoth. II, 5; I Cor. IX), nihil non facientes quod ad victoriam conducit: quid nos facere convenit ut [Col. 0901D] assequamur illam immortalis vitae coronam incorruptibilem et immarcescibilem in coelis?

XXXV. Hic si quis roget quo pacto quis possit esse martyr sine sanguinis effusione: quisquis hoc animo sequitur justitiam, ut mortem citius admissurus sit, quam velit a justitia deflectere, huic prompta voluntas pro martyrio deputabitur. Deus enim non aestimat quemquam ex eventu rerum, sed ex affectu. [Col. 0902A] Cur enim ille fraudetur martyrii gloria, per quem non stetit quominus martyrium peregerit? Ut contra, mercedem apostatae feret quisquis hoc animo vivit, ut Christum negaturus sit si jactura bonorum, aut corporis cruciatus, aut mors sit accipienda. Qui ob paululum pecuniae pejerat, an is verebitur abnegare Christum, si tota res periclitetur, si intentetur infamia, carcer et mors? Qui ob febriculam ad incantatricum remedia confugit, an is malit cruciatus morte tristiores perferre, quam Christo renuntiare? Immo, qui toties ob brevem carnis delectatiunculam, ob momentaneam gloriam, deficit a Christo, vitam habebit vilem pro Christo? Nec hunc tyrannus fecit apostatam, sed ad tyrannum accessit apostata. Ut autem est similis certandi ratio, ita iisdem armis [Col. 0902B] fratrum animi communiendi sunt ad has pugnas quibus ostendimus confirmandos ad martyrium. Fides est quae pugnat et superat in martyribus: nec quisquam defecit in tormentis, nisi fidei defectu.

XXXVI. Orandus igitur assidue Deus, ut fidem in nobis augeat: est enim Dei donum, illi debetur omnis victoriae gloria. Ingeramus illorum animis et infigamus quam horrendum crimen sit omnis idololatria, quam severe punita sit a Deo sub Lege vetere: quot millia trucidarit Moyses ob vitulum aureum. Deinde proponatur comparatio manifestae idololatriae, cum immolatur simulacris, et occultae, cum, contempto Deo, obeditur per concupiscentiam Satanae. Deinde conferatur inter se Deus fons omnis boni, et diabolus omnis malitiae princeps. Ostendatur et inaequalitas [Col. 0902C] contubernii: in altera parte sunt filii Dei, concives Angelorum, et haeredes beatae immortalitatis; in altera filii Belial, societas omnium daemonum et haeredes gehennae. Conferatur et impar malitiae genus, comparentur diversa stipendia. Haec si prius fuerint persuasa, et intimis infixa visceribus, facilis erit victoria. Nunc fides multis natat in labiis, cum in corde aut nulla sit, aut vehementer langueat. Quis enim non profitetur, quod in Deuteronomio legimus: Audi, Dominus Deus tuus Dominus unus est. Et: Dominum Deum tuum adorabis et illi soli servies (Deuter. VI)? Quis non quotidie recitat ore: Credo in Deum Patrem omnipotentem? At non credit in Deum, qui non in eo solo collocat totius felicitatis suae fiduciam; nec unum habet Deum ac Dominum, [Col. 0902D] qui per scortationem, per luxum et avaritiam Satanae facit imperata; nec illi soli servit qui servit ventri, qui deditus est huic mundo, qui in pravo positus est.

XXXVII. Ethnici putant plures esse deos, et hoc tibi videris perfectus Christianus, quod persuasum habes unum esse Deum? quid magni facis? Idem credunt Judaei, qui quotidie blasphemant in synagogis [Col. 0903A] [1Kb] suis: idem credunt daemones et contremiscunt. Si vere credis in Deum, crede justum et veracem: justum in remunerandis piis et puniendis impiis, veracem in promissis. Crede non esse spem salutis, nisi per Filium ejus, quem pro nobis omnibus tradidit in mortem: crede nihil accidere mali posse iis qui se totos illius voluntati tradiderunt et in illo perseverant. Hoc est credere in Deum Patrem, hoc est credere in Filium ejus, hoc est credere in Spiritum sanctum, unum Deum, et Ecclesiam sanctam, mysticum Christi corpus, extra quam non est salus, et in qua non est pernicies.

XXXVIII. Quisquis in tali petra pedes animi fixerit, adversus omnes tentationum incursus stabit immobilis. Exempli gratia: lacessitus es convicio, suggerit [Col. 0903B] tibi caro vindictae cupiditatem, priusquam respondeas sic cogita tecum: Hunc maledicum hominem subornavit diabolus, ut me dejiciat, ac dejectum perdat; sed ausculta quid suadeat imperator tuus cui militas: Beati, inquit, mites, quoniam ipsi possidebunt terram. Et: Mea est vindicta, et ego retribuam. Quid suadet fortissimus ille Christi dux Paulus: Non nosmetipsos vindicantes, charissimi, sed date locum irae. Diabolus dicit: »Fruere vindicta, et perde vitam aeternam.« Deus dicit: »Vince in bono malum, et noli resistere malo: et accipe cum Filio meo possessionem regni coelestis.« Mox dispice utri potius expediat obtemperare. Dicit tibi per concupiscentiam tuam diabolus: »Moechare, et fruere temporaria corporis voluptate, et esto meus servus et cohaeres gehennae.« [Col. 0903C] Audi potius quid dicat tibi Deus: »Sperne temporariam voluptatem, et accipe centuplum, bonae conscientiae gaudium in hoc saeculo, et vitam aeternam in futuro: et expende utri potius sit auscultandum.« Suggerit tibi per carnis affectum veluti per Evam Satanas: »Vive genialiter.« Ex adverso dicit Christus: Beati qui lugent, quoniam ipsi consolationem accipient. Ad eumdem modum de caeteris tentationibus, objice tentatori clypeum Scripturarum, in quibus tibi loquitur Deus, non minore fide, quam si tibi coram ore ad os loqueretur. Ex his torrentibus sume tibi lapides, quibus dejicias superbum Goliath. Habes exemplum a Domino tuo, sic ille prostravit diabolum: nec dejicias animum si saepius invadat, ac subinde majoribus machinis aggrediatur: nihil potest adversus [Col. 0903D] eum qui tecum est. Dic illud Joannis: Major est qui in nobis est, quam qui in isto mundo. Succurrat illud Domini dictum: Confidite, quoniam ego vici mundum. His orationibus si Christi miles fuerit exercitatus ad conflictum, in dies comperiet suum antagonistam debiliorem.

XXXIX. Nec tamen remittendae sunt excubiae, si quando hostis simulabit tranquillitatem; sed observans illius insidias, dicat cum beato Abacuc: Super custodiam meam stabo, et gradum figam super petram, [Col. 0904A] omni custodia servans cor meum, ne qua pateat aditus obambulanti quaerentique quem devoret. Tutissimum autem cordis munimentum est sobrietas cum instanti oratione, jugique Scripturarum meditatione: Omnis enim Scriptura divinitus inspirata, utilis est ad docendum, ad arguendum, ad corripiendum, ad erudiendum in justitia, ut perfectus sit homo Dei, ad omne opus bonum instructus (II Tim. III, 16). Ex hac igitur colligendae sunt sententiae, quas ad manum et velut in procinctu habeas, ut his protinus serpentem caput erigentem dejicias. Nullus est enim animorum morbus, cui non praesens remedium divina Scriptura suppeditaret. Hinc comparanda sua exempla piorum sed praecipue Christi, quibus se quisque vel animet vel consoletur.

[Col. 0904B] XL. Venio nunc ad illa mala quae vel ipsam naturam hominis comitantur, vel fortuito videntur inferri. Haec quoque pius animus, et ad pugnandum instructus, sibi vertet in materiam coronae. Exemplo faciam, quod dico, clarius. Excutitur aliquis facultatibus suis, sive bello, sive naufragio, sive rapina. Ne protinus hic cogitet laqueum, aut rationem malis artibus sarciendi quod periit; sed ita secum loquatur: »Dominus est qui tentat me an diligam ipsum ex toto corde. Ipse dedit, ipse abstulit, sit nomen Domini benedictum. Gratias agat quod acceperit ex Domini benignitate, agat gratias quod amiserit ad probationem fidei. Si haec dixerit eo animo quo dixit sanctus Job, cum illo mercedem accipiet. Dominus aestimat, non quantum quis perdat, sed quam patienter: [Col. 0904C] quemadmodum non respicit quantum aliquis largiatur egentibus, sed quo animo. Habet aliquis filium unice charum, eo te mors orbat praematura, pestilentia spoliat te charissimis, sponsa, liberis, amicis; ferto patienter, et dic: »Domino ita visum, et sic fortassis et nobis expediebat et nostris: sit nomen Domini benedictum.« Sunt et morbi qui non minus atroces habent cruciatus, quam ulla potest inferre tortorum saevitia, veluti pleuritis, ischiasis, podagra, paralysis, calculus, renum et vesicae exulceratio. Tale si quid acciderit, ne mens exasperetur ad impatientiam, ne lingua erumpat in voces blasphemas, sed cum beato David et Heli sacerdote dicat: Dominus est, faciat quod bonum est in oculis ipsius. Ita mala quae non inferuntur ob Christi professionem, [Col. 0904D] vertemus nobis in coronam, et Christo in gloriam. Ac fiet fortasse ut Dominus, nostra tolerantia propitiatus, aut auferat afflictiones aut mitiget; quod si non fit, tamen hac ratione faciemus ut quod animo impatienti fuisset intolerabile, fiat patientia mitius. His atque hujusmodi argumentis non desinemus nos invicem exhortari, ad illustrandam Domini gloriam, cujus titulum et insignia gerimus. Praestemus illi martyrium in suo quisque statu et ordine, non solum in adversis, verum etiam in prosperis. In [Col. 0905A] adversis agnoscamus amorem patris flagellantis nos ad correctionem, et gratias agamus charitati qua diligit nos, ut filios, quos abdicare non vult, sed emendatos recipere. In prosperis aeque gratias agamus illius bonitati, qua consolatur nos ut tentationum pondus [Col. 0906A] possimus sustinere: ita fiet ut tota vita nostra nihil aliud sit quam testimonium, declarans apud credentes et incredulos sapientiam, bonitatem, misericordiam ac veritatem Dei Patris, et Filii illius Jesu, et Spiritus sancti. Amen.




[Col. 0905]
ORATIO CYPRIANI ANTIOCHENI, PRO MARTYRIBUS. [1Kb] (G,S)*

HAGIOS, hagios, hagios, sancte sanctorum, Pater patrum nostrorum, Deus Abraham, Deus Isaac, Deus Jacob, Deus Apostolorum, Deus Prophetarum, Deus [Col. 0905B] Virginum, Deus bene viventium, Deus credentium, Deus et Pater Domini nostri Jesu Christi filii tui: te invocamus supplices, pariter et deprecamur, Fili unigenite, qui ex ore Altissimi procreatus es ante mundi dispositionem, et ex Mariae sanctae virginis utero per mysterium editus, orantibus nobis, sancti desiderii spiritale incrementum et integritatem cordis praestare dignare, ut lavacro salutari recreatum pectus a delictis carnalibus incolume persistat. Petimus fide illibata, mente incorrupta, devotione robusta, operatione seu dilectione continua, ut in Ecclesia sancta tua nos florere permittas: quoniam tibi flectimus genua et curvamus cervices, cui Angeli et Archangeli, millia millium Martyrum, chorus Apostolorum et Prophetarum gloria exsultant, cui omnes [Col. 0905C] aves canunt laudes, linguae confitentur coelestium, terrestrium et infernorum: tibi omnes aquae in coelo et sub coelo confitentur; te insensibilia sentiunt: tu es solus, et praeter te et extra te nemo. Te quaesumus, Domine, Pater omnipotens, qui soli filio conspicabilis es, cujus Angeli et Archangeli obtemperant tibi, Domine Pater: te oramus ut tribuas nobis mentem integram, innocentiam puram, sinceritatem devotam, conscientiam sanctam, puram, sobriam, [Col. 0906A] castam, contra omnes insidias saeculi gloriosa fide degentem, contra diaboli minas et carnales illecebras munitum pectus concedas, ne violenti et [Col. 0906B] cruenti hostis lethalibus laqueis implicemur, ut signum salutis aeternae incolume perferamus. Pelle a nobis omnem saeculi illuviem omnemque diaboli persuasionem. Laqueetur, concidat, et superetur a nobis, et amoveatur, sicut a Sarra famula tua Asmodeus, daemon nequissimus, exstinctus per angelum tuum sanctum Raphael. Et sicut Tobiae affuisti, ita mihi adesse digneris. Et ut tribus pueris in camino, et Danieli misericordiam praestitisti, sic circa nos famulos tuos facere digneris. Qui mortuos suscitasti, caecos illuminasti, surdis auditum, mutis eloquia, claudis gressum, leprosis sanitatem dedisti, ita et da famulis tuis, qui te tota virtute mentis credimus natum, passum, venturum judicare vivos et mortuos. Assiste nobis, sicut Apostolis in vinculis, Theclae in [Col. 0906C] ignibus, Paulo in persecutionibus, Petro in fluctibus. Qui sedes super septem thronos ad dexteram Patris, respice nos et libera nos de aeternae mortis interitu: unus in uno, Pater et Filio, Filius in Patre, Spiritus sanctus, per quem et cum quo est tibi in sancta Ecclesia honor, virtus, claritas, majestas, potestas, benedictio, immortalitas, et nunc et in aeternum, semper et in omnia saecula saeculorum. Amen.




[Col. 0905]
ORATIO CYPRIANI ANTIOCHENI, QUAM SUB DIE PASSIONIS SUAE DIXIT. (G)*

[Col. 0905D] [1Kb] DOMINE sancte, Pater hagios, Deus hagie, et hagie Deus meus, quis enim major te? tibi gratias et laudem refero, Deus Abrahae et Deus Isaac et Deus [Col. 0906D] Jacob, Deus patrum nostrorum, Deus Apostolorum, et Deus Prophetarum, et Deus Martyrum, qui fuisti ante mundi dispositionem, Deus vivorum, venturus [Col. 0907A] [1Kb] judicare vivos et mortuos: qui es Deus verax, qui sedes super Cherubim et Seraphim sedem honoris tui, et prospicis abyssos: qui vides cuncta priusquam nascantur; qui habes potestatem occidere et rursus restituere; qui habes potestatem de arido viride facere. Tu omnium Dominus dominator, libera me ab hoc saeculo, et exaudi me orantem, sicut exaudisti filios Israel de terra Aegypti, et non tibi crediderunt, nec famulo tuo Moysi.

Vae peccatis meis! Cum elevaveris confringere terram, sub qua fissura petrarum me absconsurus sum ab ante virtutem tuam? Cui monti dicturus sum: Cade super me; et cui colli: Tege me ab ante metum Domini, cum te levaveris confringere terram? Rogo, Domine, subveni mihi: noli secundum actum meum [Col. 0907B] me judicare, nihil enim in praeceptis tuis parui. Exaudi me orantem, sicut exaudisti Jonam de ventre ceti, sic exaudias me, et ejicias me de morte ad vitam. Sicut Ninivitae induerunt cinerem et cilicium, et poenitentiam egerunt ante Dominum. Exomologesin facienti ante conspectum tuum pro universis peccatis meis, qui es amator poenitentiae, miserere mei. Sed et David dicit: Domine, propter nomen tuum dele peccatum meum. Et ego deprecans majestatem tuam; Dele universa peccata mea, et exaudi me orantem, sicut audisti tres pueros de camino ignis, Ananiam, Azariam, Mizaelem: et misisti angelum tuum cum nimbo roris, et confusus est Nabuchodonosor praepositus regni: quoniam tu es Rex regnantium et Dominus dominantium, qui solus [Col. 0907C] habes immortalitatem, et lucem habitas inaccessibilem, quam nemo hominum videt, nec videre potest. Exaudi me orantem, sicut exaudisti Danielem de lacu leonum, et misisti Abacuc prophetam, et attulit ei prandium, et dixit: Prande prandium quod tibi misit Deus. Et dixit Daniel: Non relinquet Dominus quaerentes se. Exaudi me orantem, sicut exaudisti Tobiam et Sarram dum orarent in atrio domus suae: tunc obtulit pro eis Raphael angelus orationes eorum: sic et tu exaudias preces meas, et admittas ad aulam sanctam tuam orationes meas, et continenter mittas Angelum tuum, qui deleat universa delicta mea, sicut delesti spiritum immundum a Sara filia Raguel: et illumines cor meum, sicut illuminasti oculos Tobiae. Exaudi me orantem, sicut [Col. 0907D] exaudisti Susannam inter manus seniorum, sic me liberes ab hoc saeculo, quia tu es amator purae conscientiae. Exaudi me orantem, sicut exaudisti Ezechiam regem Judae et delesti ab eo infirmitatem: sic et a me auferas infirmitatem carnis, et augeas mihi ad fidem, sicut illi auxisti annos quindecim advitam. Libera me de medio saeculi hujus sicut liberasti Theclam de medio amphitheatro, libera me ab omni infirmitate carnis meae.

[Col. 0908A] Te deprecor, Pater majestatis, qui in fine temporum misertus es nostri, mittens nobis Jesum Christum filium tuum Dominum Deum Salvatorem nostrum, natum ex Maria virgine de Spiritu sancto, annuntiante Gabriele angelo, per quem nos liberasti de periculo mortis imminentis.

Et te deprecor, Filium Dei vivi, qui fecisti tanta mirabilia, qui in Cana Galilaeae de aqua vinum fecisti, propter Israel: qui caecis oculos aperuisti; qui surdos audire fecisti, qui paralyticos ad sua membra revocasti; qui solvisti linguas blaesorum; daemonio vexatos sanasti; claudos, currentes fecisti velut cervos; mulierem de profluvio sanguinis liberasti; mortuos suscitasti; super aquam pedibus ambulasti; qui Petro labenti manum tradidisti; qui mare fundasti, [Col. 0908B] et terminum ei posuisti, et dixisti: Huc usque venies, et hic te confringes in virtute tua. Te deprecor Filium Dei vivi, propter universa commissa mea, qui es in coelis Filius in Patre et Pater in te in sempiternum, qui sedes super Cherubim et Seraphim, sedem honoris tui.

Tibi assistunt Angeli, Archangeli, numerus innumerabilis, timentes et paventes honorem et virtutem tuam, clamantes voce magna et dicentes: Sanctus, Sanctus, Sanctus, Dominus Deus sabaoth. Tu ipse nobis testamentum fecisti: Petite, et accipietis; pulsate, et aperietur vobis. Quodcumque a Patre meo petieritis in nomine meo, ego a Patre peto ut accipiatis. Ego peto, ut accipiam; quaero, ut inveniam; ego pulso, ut aperiatur mihi; ego in tuo nomine [Col. 0908C] peto, ut tu a Patre petas, et detur mihi. Paratus sum propter nomen tuum victimam sanguinis fundere, et quodcumque tormentum sustinere. Tu es, Domine, auditor meus et defensor: defende me ab adversario meo. Angelus tuus lucis protegat me, quoniam tu dixisti: Quod credentes petieritis per orationem, dabitur vobis.

Omnis homo mendax, tu es verax. Sicut tu repromisisti, potestatem habes, Domine, dare mihi omne sacramentum tuum coeleste, ut dignus sim faciem sanctorum tuorum videre. Spiritus in me operetur, voluntas tua in me fiat: quoniam tibi spopondi omnibus diebus vitae meae, qui passus es sub Pontio Pilato bonam confessionem, qui crucifixus descendisti, et conculcasti aculeum mortis. Devicta est [Col. 0908D] mors, devictus est inimicus diabolus. Tu resurrexisti a mortuis, et apparuisti Apostolis tuis: sedes ad dexteram Patris, qui venturus es judicare vivos et mortuos. Tu dominaberis, libera me de manu quaerentis animam meam. Per nomen tuum libera me ab adversaria potestate, ut opem des vincendi inimicum meum: quoniam tu es potens assertor et advocatus precum et petitionum nostrarum animarum. Die ac nocte interpelles pro peccatis meis, [Col. 0909A] orationem meam perferas ad Patrem tuum. Et tu, Domine sancte pater, digneris respicere super preces meas, sicut respexisti super munera Abel. Digneris me liberare ab igne et poena perenni, et ab omni [Col. 0910A] tormento quod parasti iniquis: per bonum et benedictum Jesum Christum Salvatorem nostrum, per quem tibi laus, honor, virtus, gloria, in saecula saeculorum, Amen.




[Col. 0909]
DE MONTIBUS SINA ET SION TRACTATUS IGNOTI AUCTORIS, ADVERSUS JUDAEOS. (C,G,S)

[Col. 0909B] [2Kb] I. PROBATIO capitulorum quae in Scripturis deificis continentur, quae in Veteri Testamento figuraliter scripta sunt, per Novum Testamentum spiritaliter intelligenda sunt, quae per Christum in veritate adimpleta sunt. Nobis enim per Jesum Christum spiritalis intellectus datus est, ipso Jesu dicente: Vobis quidem datum est intelligere sacramenta Dei, aliis autem in similitudinibus. Invenimus in Evangelio Joannem scriptum: Lex per Moysen data est, gratia et veritas per Jesum Christum facta est. Quae lex Moysi in monte Sina data est. Verum iterum invenimus scriptum: De Sion enim exiet lex, et verbum Domini ab Hierusalem. Quatenus hoc intelligere debemus? utrum Sina mons ubi a Deo Moysi lex data est, et Sion mons unde lex exivit, unum sint; an vero alter sit Sina [Col. 0909C] mons, et alter sit Sion mons. Invenimus enim haec nomina duorum montium esse hebraica: verum latina interpretatio nominum differentium ab invicem, ostendit aliud esse Sina montem, et aliud montem Sion.

[2Kb] II. Haec est interpretatio de hebraica lingua in latinam. Sina mons interpretatur tentatio aeterna et odium; aeque et Sion interpretatur tentatio exacerbationis et speculatio. Vides ergo in hebraica interpretatione non sibi similare, sed neque esse unum montem, sed potius duos invicem a se differentes [Col. 0910B] gratia et honore. Praeterea, cum dicat David propheta in Psalmo II, Ego autem constitutus sum rex ab eo super Sion montem sanctum ejus, annuntians imperium ejus; ecce quatenus montem Sion sanctum designat. Unde manifestum est montem Sion coelestem esse et spiritalem, et montem Sina esse terrenum. Nihil enim potest quod in terra est, esse sanctum, cum totus mundus mala facta habeat, et a diabolo sit maculatus, dicente Jesu: Odit me soeculum, et ego odi illud: quia facta illius sunt [a 1Kb] mala. Ex qua re quidquid est in hoc saeculo terreno, sanctum esse non potest.

[2Kb] III. Sion autem [b 1Kb] montem ex prophetico dicto constat esse sanctum et spiritalem; in quo monte Spiritus sanctus [c 1Kb] filius Dei rex constitutus est, annuntians [Col. 0910C] voluntatem et imperium Dei [d 1Kb] patris sui: et Sina montem terrenum esse in arida terra constitutum, qui est in Syria Palaestina, ubi est terra Judaea, ubi est et civitas [e 1Kb] illa interfectrix Prophetarum: ante cujus portam Christus a Judaeis crucifixus est in horto: quae civitas dicitur Hierusalem per Esaiam prophetam, spiritaliter vero execrata et derelicta. Nec immerito, quia et Deus ex eodem monte Sina terreno, per Moysen adhuc in carne terrena primi hominis positum, populo Judaeorum terreno et carnali legem a Deo accepit illis tradendam, digitis sacris scriptam in duabus [Col. 0911A] tabulis lapideis (licet digitis sacris, tamen digitis in figura carnis), quasi populo carnali et durissimo: sicut fuerunt tabulae lapideae durissimae, in quibus tabulis Legem acceperunt. Ideo in duabus, quia significaret unitatem populi dividi in duas partes, partem quae salvatur, et partem incredulam quae perit; dicente Angelo ad Rebeccam uxorem Isaac: »Duae gentes in utero tuo sunt, et duo populi de ventre tuo dividentur, et populus populum superabit, et major serviet minori.« Rebecca vero figuram portabat Ecclesiae, sicut Isaac vir ejus typum in se portabat Christi. Ergo, cum dicit, duae gentes in utero tuo sunt, quia et de gentibus duas partes futuras designabat, partem idololatram perditam, et partem credulam viventem per fidem; hanc unam partem gentium designat in [Col. 0911B] utero Ecclesiae permanere in generationem aeternam in figura Rebeccae; et partem populi infidelium Judaeorum a ventre tunc Rebeccae dividi, et separari a nativitate Ecclesiae. Haec fuit praefiguratio in Genesi per Angelum spiritaliter annuntiata. Haec vero nomina montium talem habent interpretationem in lingua latina, ut demonstret veritatem, qui sint hi duo montes Sina vel Sion: quod quidem post paululum dicturi sumus. Ita enim hanc veritatis interpretationem probavimus, de principio generis humani venientem. Ita ab initio mundi et deinceps omnes homines nascentes, de tempore et facto nomina a parentibus suis accipiebant (non quidem ex se, sed a Deo mente impellebantur, qui, antequam fiant, praescius est futurorum) ut quales post crementum aetatis suae futuri [Col. 0911C] essent, posteriori tempore verbis et nominibus hebraicis designaretur; et quid singulis futurum esset, interpretatio nominum designaret veritatem; sicuti tunc temporis in Patriarchis completum est, secundum primi hominis carnem de terrae limo esse, ex ipso protoplasto probamus veritatem.

[3Kb] IV. Nomen accepit a Deo Adam. Hebraicum Adam in [Col. 0912A] latino interpretatur terra caro facta, eo quod ex quatuor cardinibus orbis terrarum pugno comprehendit, sicut scriptum est: Palmo mensus sum coelum, et pugno comprehendi terram, et finxi hominem ex omni limo terrae: ad imaginem Dei feci illum. Oportuit illum ex his quatuor cardinibus orbis terrae nomen in se portare Adam. Invenimus in Scripturis per singulos cardines orbis terrae esse a Conditore mundi quatuor stellas constitutas in singulis cardinibus. Prima stella, orientalis, dicitur , secunda, occidentalis, , tertia stella, aquilonis, , quarta stella, meridiana, dicitur . Ex nominibus stellarum numero quatuor de singulis stellarum nominibus tolle singulas litteras principales, de stella Anatole a, de stella Dysis id, de stella Arctos a, de stella Mesembria [Col. 0912B] m; in his quatuor litteris cardinalibus habes nomen Adam. Nam et in numero certo per quatuor litteras graecas nomen designatur , ita , id est unum, , id est quatuor, , id est unum, , id est quadraginta. Fac, et invenies numerum quadragenarium senarium. Hic numerus XLVI passionem carnis Adae designat, quam carnem in se figuralem Christus portavit, et eam in ligno suspendit. Quae caro a Deo patre Jesu vocitata est Spiritus sanctus, qui de coelo descendit; Christus, id est unctus, Dei vivi a Deo vocatus est; spiritus carni mixtus, Jesus Christus. Hic ergo numerus XLVI passionem declarat, eo quod sexto millesimo anno, hora sexta passus: a mortuis resurgens; quadragesima die in coelos ascendit: vel quia Salomon quadraginta [Col. 0912C] sex annis templum Deo fabricaverit. In cujus templi similitudinem Jesus carnem suam esse dixit, dicens Pharisaeis: Destruite fanum istud, et ego in tribus diebus excitabo illud. Et Pharisaei dicebant: Quadraginta sex annis aedificatum est fanum istud, et hic in tribus diebus excitabit illud? Dicebat autem Jesus fanum de corpore suo.«

[Col. 0913A] V. Deinde Abel, filius Adae, nomen accepit hebraicum, designans fratris interfectionem et parentum luctum. Item Enoch, qui ante diluvium Deo justus complacuit, et ideo de isto mundo in carnis suae nativitate vivus translatus est in loco ubi Deus scit; ex quo loco, in consummatione mundi, innovari habet in hoc mundo, unde etiam translatus est ad confundendum et revincendum Antichristum. A quo interfecti martyria sua complebunt, viventes in aeternum in saecula saeculorum. Et ideo Enoch interpretatur innovatus. Deinde Job justus, qui ante diem judicii meruit voce judicis laudari, et ideo, diabolo devicto et superato, Job interpretatur charissimus Dei. Aeque et Abraham in sua nativitate a parentibus suis Abram vocatus est; tentatus vero a Deo, fidelis inventus est, [Col. 0913B] et a Deo benedictus pater multarum gentium constitutus est, et ideo, immutato a Deo nomine, Abraham vocatus est, interpretatur pater multorum populorum.

[2Kb] VI. Ecce interim de multis probationibus pauca diximus, ut ad duorum montium nominum pervenientes, intepretationes eorum montium nominum probemus, qualiter designata sunt ad nostram instructionem; ut ex hac interpretatione nominum, intelligamus montem Sina esse terrenum, et montem Sion esse coelestem. Spiritaliter interpretatum Sina, tentatio aeterna et odium; et mons Sion, tentatio exacerbationis et speculatio. Ita intelligitur cum dicitur mons Sina, tentatio aeterna et odium, eo quod ex eo monte Moyses legem acceperit populo durissimo [Col. 0913C] et contumaci. Per quam legem tentati a Deo aeterno, inventi sunt non posse eamdem legem sustinere in perpetuum, exinde Deo in odium conversi sunt. Ideo in nomine montis Sina, unde legem acceperant, interpretatio nominis designavit populum tentatum a Deo, et in odium aeternum esse conversos: ideo dicitur Sina tentatio aeterna et odium. Invenimus enim in Scripturis eos esse a Deo tentatos. Ita positum dicente Domino ad Moysen: Exeat populus iste, et colligat sibi diurnum in diem, et tentabo eos an possint legem meam sustinere an non; et tentati a Deo per legem, inventi sunt ab ea lege alieni. Exinde Deo in odium aeternum conversi sunt, et completa est interpretatio Sina. Manifesta vero et Moysen, per quem eos Deus per Legem tentavit, in latino [Col. 0913D] interpretatur similiter Moyses tentatio Dei et inventio, [Col. 0914A] per quem tentati a Deo inventi sunt alieni a Legis observatione, ideo in aeternum Deo in odium conversi sunt. Hoc odium in ipso genere Judaeorum scriptum invenimus, dicente Isaac de duobus suis filiis Esau majore et Jacob minore: Jacob dilexi, Esau autem odio habui. Esau vero major pilosus fuit totus, inquit, quasi corium pilosum, in figura populi majoris, in impietate delictorum suorum constituti. Et Jacob fuit lenis et minor, in figura populi novellioris, qui ex dicti audientia per credulitatis fidem ex aspredine saeculi in lenitatem conversus est ad Christum Deum et Dei Filium.

[11Kb] VII. Ecce probavimus per Scripturarum fidem populum majorem et vetustiorem esse Deo in odium conversum, secundum interpretationem montis Sina dicentis, [Col. 0914B] tentatio aeterna et odium. Aeque Sion montis ita interpretatur tentatio exacerbationis et speculatio. Haec vero interpretatio latina ligni sacri passionem designat, dicente Salomone de ipsa passione Dominica: »Contumelia et tormento interrogemus illum, ut sciamus reverentiam illius et probemus patientiam ipsius, et tentemus quae eventura sunt illi. Si enim vere Filius Dei est, suscipiet illum, et liberabit eum de manibus contrariorum; morte turpissima condemnemus illum. Haec cogitaverunt et erraverunt; excaecavit illos malitia ipsorum, et non intellexerunt sacramenta Dei.« Ecce tentatores Judaeos: item scriptum est: »Et tentaverunt Deum in loco inaquoso.« Speculum vero altitudinem ligni declarat, dicente Salomone: »Posuerunt me velut custodiam [Col. 0914C] pomarii,« eo quod in horto in ligno confixus inter duos latrones pependit: et de altitudine ligni ambos speculatur in figura duorum populorum malefactorum; Gentes in saeculi mala facta jacentes, et Judaeos interfectores Prophetarum. Hi sunt duo populi malefactores; quorum figuram in se portabant duo latrones inter quos pependit innocens. Unus blasphemabat; alius vero confessus est quia innocens injuriam patiebatur. Jesus autem ambos speculabatur de ligno speculatorio, blasphemum et confessorem; confessorem salvavit et blasphemum perdidit, sicuti de duobus populis fecit.

[1Kb] VIII. Persecutores derelicti, qui in aeternae mortis sententia sibi non crediderint, si sic de saeculo exieriat, perient. Gentes vero ad se conversae fidem sibi habentes [Col. 0914D] Filius Dei est; salvatae videbunt in aeterna [Col. 0915A] saecula saeculorum imperatorem et regem suum. Verum in ipsa passione pendens in ligno, duas partes populi prospiciens speculabatur de alto ligno. Pars populi, qui viderant virtutes ejus mirabiles et deificas, patientem illum injurias dolentes plorabant: alii vero Judaei irridentes, de arundine caput ejus quassabant, blasphemantes et dicentes: »Ave rex Judaeorum, ubi est pater tuus? Veniat et liberet te de cruce.« Exinde exacerbatus Pater fecit coelum patefieri, et tonitrua facta sunt, et tenebrae insustinibiles; terra commota, patefacta sunt sepulchra, et corpora sua ejecerunt, et foras a se miserunt; velum templi scissum est; et a tanto fragore coeli et terrae motu, omnes qui stabant ante lignum, alii dolentes, alii vero blasphemantes et illudentes, prostrati in faciem jacuerunt, trementes [Col. 0915B] tamquam mortui. Tunc Judaei intellexerunt se offendisse Deum, et in luctum conversi sunt; et fuit exacerbatio. Eo enim tempore quo in ligno confixus pependit, dies fuerunt azymorum, qui sunt dies festi Judaeorum. Eo die metuentes factum esse terrae motum, et coeli fragorem, prostrati in faciem, in terra plangentes, in luctum conversi sunt; et in ipsa sua passione complevit propheticum dictum: »Et convertam dies festos eorum in luctum, et cantica eorum in lamentationem.« Ante enim, cum captivi detenti essent in Babylone, dicebant illis Babylonii: Cantate nobis cantica de canticis Sion. Et Judaei lamentantes captivitatem suam, dicebant Babyloniis, ut diximus, lamentantes se: Quomodo cantabimus canticum Domini in terra aliena?

[Col. 0915C] [1Kb] IX. Ecce quatenus completa est interpretatio montis Sion, tentatio exacerbationis et speculatio. Unde manifestum est montem Sion ligni sacri regnum esse in sanctitate justificatum, dicente David: Annuntiate regnum Dei in Gentibus, quia Dominus regnavit a ligno, et transivit in Gentibus. De quo regno ligni regalis idem propheta dicit: Ego autem constitutus sum rex ab eo super Sion montem sanctum ejus annuntians imperium ejus. Quod dictum propheticum per Pontium Pilatum in sua passione pendens in ligno complevit. Pontius Pilatus, impulsa mente a Deo, accepit tabulam, et titulum scripsit tribus linguis, hebraice, graece et latine: Jesus Nazarenus rex Judaeorum; et in capite ligni clavis tabulam cum nomine regis Judaeorum confixit: et tunc manifestavit propheticum [Col. 0915D] dictum, eo quod spiritaliter mons Sion crux est, quae est virtus Dei, Apostolo dicente: Crux Christi non credentibus stultitia est, credentibus autem crux [Col. 0916A] virtus est Dei; et iterum dicit: Nos autem annuntiamus vobis Christum, et hunc crucifixum: Judaeis quidem scandalum, gentibus autem stultitiam; ipsis autem vocatis Judaeis et Graecis, Dei virtutem et Dei sapientiam. Sic vero et alius propheta declarat lignum passionis Dominicae esse montem Sion sanctum, in Spiritu ita dicens: Quis ascendet in montem Domini, aut quis stabit in loco sancto ejus? Innocens manibus; dextera laevaque extensis, clavis fixis, innocentiam demonstrans. Ideo dicit: Innocens manibus et mundo corde, qui non accepit in vano animam suam, et non juravit subdole proximo suo, hic accipiet benedictionem a Domino, et misericordiam a Deo salutari suo. Omnis passio hominum in terram cadet, haec sola passio crucis stantem demonstrat: unde verum dicimus [Col. 0916B] montem sanctum lignum esse passionis. Inde innocens manibus et mundo corde non fuit. Nec enim mundus corde, eo quod Aegyptium calce percusserit in Aegypto, et mortificaverit eum, et manibus suis eum in arena obruerit; Christus autem in montem sanctum ascendit lignum regni sui, ut moreretur a Judaeis, quamquam ipse aliquem hominum non mortificaverit, nisi solum diabolum inimicum generis humani. Exinde in montem ascendit innocens et mundus corde; et ideo propheta dicit: Quis ascendet in montem Domini, et quis stabit in loco sancto ejus? Innocens manibus et mundo corde. Et declaravit montem Sion sanctum esse sanctam crucem, dicente aeque propheta: De Sion exiet lex, et verbum Domini ab Hierusalem. Lex Christianorum crux est sancta Christo [Col. 0916C] Filio Dei vivi, dicente aeque propheta: Lex tua in medio ventris mei. Percussus in lateris ventre de lancea, sanguis et aqua mixtus profusus fluebat, unde sibi Ecclesiam sanctam fabricavit, in qua legem passionis suae consecrabat, dicente ipso: Qui sitit, veniat et bibat. Qui credit in me, sicut scriptum est, flumina de ventre ejus fluent aquae vivae. Item in Psalmis: Et erit velut lignum quod plantatum est secus decursus aquarum, quod fructum suum dabit in tempore suo. Ecce verbum propheticum, fructum resurrectionis die tertia spiritaliter intelligendum dicentis: De sion exiet lex, hoc est de ligno regali, et verbum Domini ab Hierusalem, quae est Ecclesia.

[1Kb] X. Caro ligno confixa emisit verbum Dominicum dicens: Heli, heli. Et adimpletum est propheticum [Col. 0916D] spiritale ante dictum: De Sion exiet lex, et verbum Domini ab Hierusalem. Hierusalem dicit de coelo descendentem, novam civitatem, quadratam per quatuor [Col. 0917A] Evangelia, habentem duodecim fundamenta duodecim Prophetarum, duodecim portas duodecim Apostolorum; per quorum annuntiationem Christiani in hanc civitatem sanctam et novam introierunt, quae spiritalis est Ecclesia.

XI. Ecce probavimus per omnium Scripturarum deificarum fidem duos montes, Sina in terra et Sion in coelo, duorum Testamentorum portare figuram, veteris Sina, et novi Sion. Ex quibus duobus montibus, videlicet duobus testamentis, posteriori tempore demonstratos et declaratos habemus duos populos; veterem et priorem Judaeorum, et novum et posteriorem populum Christianorum: Judaeos terrenos, qui terram promissam a Deo acceperunt carnales; et Christianos coelestes, qui regna coelorum [Col. 0917B] a Deo promissa accepturi sunt in futuro saeculo. Caro enim Christianorum spiritalis et immortalis erit.

[1Kb] XII. Alia probatione veritatis in Scripturis posita, ex ea veritate coelesti spiritalem facimus figurarum comparationem, de hujus mundi conversatione. Diximus enim, montis sancti Sion, quod lignum regale et sacrum, haberet interpretationem de hebraico, in graecum vel latinum, tentatio exacerbationis vel speculatio, eo quod de ligno speculabatur ante se stantes bonos et malos.

[1Kb] XIII. Ita invenimus ipsum Salvatorem per Salomonem speculum immaculatum Patris esse dictum, eo quod Spiritus sanctus Dei Filius geminatum se videat; Pater in Filio et Filius in Patre, utrique se in se vident, [Col. 0917C] ideo speculum immaculatum. Nam et nos qui illi credimus, Christum in nobis tamquam in speculo videmus, in ipso nos instruente et monente in Epistola Joannis discipuli sui ad populum: Ita me in vobis videte, quomodo quis vestrum se videt in aqua aut in speculo: et confirmat Salomonicum dictum de se dicens: Qui est speculum immaculatum Patris.

[1Kb] XIV. Verum etiam et vitem aeternam et veram se esse dixit; Patrem suum agricolam. Si ergo Christus vitis vera, utique constat quia et nos, qui in illo credimus et ipsum induimus, sumus vitis vera, quae est vinea Dominica, et Christus custos vineae suae, [Col. 0918A] dicente Salomone: Posuerunt me custodem in vinea. Invenimus vero in conversatione hujus mundi in similitudinem spiritalem figuraliter esse vineam, habentem dominum et possessorem suum. Tempore vero maturo, prope dies vindemiarum, positum in vineam custodem puerum in alto ligno, media vinea confixo; et in eo ligno faciunt speculam quadratam de arundinibus quassatis, et per singula latere quadraturae specula faciunt cavernas ternas, quae faciunt cavernas duodecim: per quam quadraturam cavernarum custos puer omnem vineam perspiciens custodiat, cantans, ne viator ingrediens vineam Dominicam sibi assignatam vexet, vel fures uvam vineae conculcent. Quod si importunus fur egens in vineam voluerit introire et uvam demere, illic puer sollicitus [Col. 0918B] de vinea sua deintus de specula dat vocem malam, maledicens et comminans, ne in vineam viator fur audeat accedere, dicens: »Rectum ambula.« Fur autem, timens vocem pueri sibi comminantis, refugit de vinea, speculam videt, vocem audit, puerum intus in specula sibi comminantem non videt, et timens post viam suam vadit.

[1Kb] XV. Haec conversatio saecularis similatur gratiae spiritali. Ita est enim et in populo deifico, sicut in vinea terrena. Vinea Dominica et spiritalis plebs est Christianorum, quae custoditur jussu Dei Patris a puero Christo in ligni specula exaltato. Quod si viator diabolus, perambulans viam saecularem, ausus fuerit de vinea spiritali hominem de plebe Dominica separare et vexare, statim a puero coelesti voce correptus [Col. 0918C] et spiritalibus flagris emendatus, exulans ad centesimum, effugit in locis aridis et desertis. Hic est custos puer filius Dominicus; qui vineam suam sibi a patre commendatam salvandam et reservandam accepit: de quo Esaias propheta canit, dicens: Ecce puer meus dilectissimus, ponam super eum spiritum meum, et judicium gentibus nuntiabit: non clamabit, neque contendet. Arundinem quassatam non confringet, et linum fumigans non extinguet, quoadusque expellat in contentione judicium; et in nomine ejus Gentes credent et sperabunt.




[Col. 0919]
TRACTATUS ADVERSUS JUDAEOS QUI INSECUTI SUNT DOMINUM NOSTRUM JESUM CHRISTUM, INCERTO AUCTORE. (C,G,S)

[Col. 0919A] [1Kb] I. ATTENDITE sensum et intelligentiam vestram in Spiritu sancto, ut non tantum auribus audiatis, sed etiam oculis cernatis divinum Christi sacramentum. Cernitis autem per fidem vestram: audire enim necessitatis est, credere sollicitudinis. Aurium officium est, indifferenter pariter vana atque utilia perspicere; fidei autem, nonnisi quae probaverit, credere. Neque enim quidquam prodest libenter audire, nisi credulitas auditum confirmet. Fidei oculi sunt spiritus, per quem videntur spiritalia. Si ergo vos estis spiritales, intelligite coelestia. Similes enim sui similia recognoscunt: etiam muta animalia de vocis sono invicem se intelligunt, leones fremitum, tauri mugitum et miles tubae voces! Quanto ergo verius spiritales spiritalia intelligunt, coelestes et [Col. 0919B] haeredes patris sui praecepta et ea quae testamento patris sui cauta sunt? Vos ergo, cum sitis Christi haeredes, intelligite testamentum ejus. Quod si quis per aetatem minus docibilis est ad intelligendum, habet Spiritum sanctum interpretem, illum sequatur; illo duce et magistro facillime poterit novi testamenti jura virtutemque cognoscere, quod haereditas gentibus contributa est, hoc modo.

[2Kb] II. Deus et Pater in principio fecit hominem sua manu, eumque posuit in paradiso, data certa conditione praeceptorum vitae, legis et testamenti. Ille autem, contemptis patris praeceptis, expulsus est paradiso in suam terrigenam nativitatem, in qua etiam defunctus est: sed Deus suscitavit genus justum de semine Adae, quod semen conservavit in populum, [Col. 0919C] super filium Noe et haeredes ejus. Ex illo genere invenit hominem justum, cui imperavit ut faceret fabricam in modum machinae, capacitatis certae mensurarum compagibus; ut illa conditus cum fratribus suis Noe, servaretur per illud genus: sed jusserat Deus, propter injustitiam hominum, orbem terrae [Col. 0920A] aquis inundantibus deperire. Igitur postea salvus factus est cum suis Noe, cui constituit et Deus praecepti sui testificationem dicens: Omnis res cibus vobis, quasi pabulum olerum, excepta carne in sanguine vitae (Gen. IX, 3); et posuit hujus testificationis signum in arcu. Post haec rursus Dominus Deus testificatus est Abrahae in Isaac, hoc modo dicens: Tibi dabo hanc terram et semini tuo, et faciam te patrem multarum gentium (Gen. XVII, 8). Et exinde increvit semen in multitudinem populi, et divisum est in duodecim Patriarchas. Set etiam illis quoque Dominus testificationem posuit in monte Choreb per Moysen, de quo loco expulsis gentibus, constituit illic populum quem accepit et possedit pro missa sibi haereditate: quibus etiam pleraque signa [Col. 0920B] et miracula ostendit Deus, quasi charissimo filio. Sed idem populus, perceptis tot tantisque beneficiis, adversatus est patri, et dereliquit Deum vivum. Dereliquit enim Israel Dominum, ostendens ei terga et non faciem: nam faciem suam convertit ad idola; et interficiendo missos ad se Prophetas, qui de Christo praedicabant, exinde consuevit Israel persequi Christum, non tantum in corpore advenientem, sed etiam cum a Prophetis annuntiaretur. Universos etenim vates persecuti sunt, ex quibus quosdam lapidibus insectati, alios indigne excruciando peremerunt, non tantum ipsos, sed et per eos Dominum Christum. Quae enim hujus probatio? scilicet eo quod insimulatos, et infidos, et perfidos, mendaces, et contrarios Christi susceperint; veros autem [Col. 0920C] et fidei plenos impugnaverint. Moysen maledicebant, quoniam Christum praedicabat: Dathan amabant, quoniam Christum non praedicabat: Aaron repudiabant in sacerdotio, quoniam Christi similitudinem praeferebat: Abiron constituebant, quoniam Christo contradicebat: David oderant, quoniam Christum [Col. 0921A] canebat: Saul extollebant, quoniam Christum non loquebatur: Samuelem respuebant, quoniam Christum loquebatur: Agag servabant, nihil enim de Christo loquebatur: Hieremiam lapidabant Christum vaticinantem: Ananiam diligebant Christo adversantem: Esaiam secabant Christum vociferantem: Manasse magnificabant Christum persequentem: Joannem interimebant Christum demonstrantem: Zachariam trucidabant Christum diligentem: Judam diligebant Christum tradentem.

[1Kb] III. Videtis quemadmodum Christum qui diligunt, odiuntur; qui odiunt, amore flagrant apud indignam plebem. O pertinaciam persecutionis indignam usque ad mortis exterminationem! non enim tantummodo testes Domini impugnaverunt, sed et ipsi Domino [Col. 0921B] perfidi coloni contumeliam fecerunt Patri in Filio. Quid igitur digni fuerunt pati ob hoc admissum? scilicet fugari de regno, abdicari haereditate: et ita factum est, et ita evenit, digna dignis obtigerunt. Pater enim contumeliam passus in Filio, Filius perpessus in Prophetis tempore quo moriebantur; in suo tempore coactus est indignatione scribere novum testamentum, adhibitis testibus coelo et terra et Angelo de templo, assistentibus Moyse et Helia. Hos enim testes adhibuit, cum pateretur in Israel; haec ita facta praedixit per Prophetas, his verbis: Audi, coelum, et praebe aurem, terra, quoniam Dominus locutus est; Filios genui et exaltavi; ipsi autem me spreverunt (Isa. I, 2).

[1Kb] IV. Has voces effudit Dominus in Israel, vociferans et dicens: Vos me noluistis, alii me recipient, qui [Col. 0921C] nondum nec mentionem mei audierunt. Vos nuptias meas sprevistis, alii ibunt qui non sunt vocati. Vos meum rus et vineam meam colere recusastis, unde fructus justitiae proveniunt; alii colent et fructus capient in Deo. Quae ista tam dira mens et execranda cogitatio? Interficere ergo potuistis regem et sponsum? propter hoc testes sunt coelum et terra, et quae in illis sunt elementa: insuper omnis creatura testis est in mortem Christi. O novam crudelitatem! commota est omnis nativitas in Domini passione; populus mansit immobilis sine trepidatione: Angelus in poenitentiam conciso velamine refugit; plebs autem sine pavore, integra veste permansit: conversa sunt elementa et confusa; Israel securus duravit. O duritia nova! o audacia singularis! o perfidia cruenta! [Col. 0921D] Pilatus exterae gentis judex saecularis, potestate temporalis, purificavit manus et abluit scelus necessitatis, dicens: Innocens et immunis sum ab ejus sanguine (Matth. XXVII, 24); plebs autem nec alienum nec [Col. 0922A] externum imitata est, et insuper acclamabat: Affige in cruce, tolle: sanguis hujus super nos et super filios nostros (Ibid.). Violenta crudelitas, et plebs inhumana, et corda obtusa, et oculi reclusi, interfecerunt bene merentem suum, nec lacrymas profuderunt. Lugebant Apostoli, et populus gloriabatur: tremebat terra, et plebs laetabatur; judicabatur Dominus, et Israel exsultabat: patiebatur Christus, et impii exclamabant: cruciabatur Dominus, et plebs laetabatur; suspendebatur Dominus, et plebs epulabatur: hac ignominiosa sua solemnitate iniqua consilia consignaverunt delicto crudelitateque sua.

[1Kb] V. Dic mihi et loquere, impie Israel, talem hostiam obtulisti, patri immolando suum filium? Talia profudisti libamina, sanguinem pignoris acceptissimi [Col. 0922B] Deo? Ducebas choreas, Hierusalem, cum interficeretur Christus; faustis vocibus cantus dabas, cum diceres: Affige, suspende. Propter hoc in fame et in aegritudine: Popule Israel (queritur de te Dominus), Neomenias, ait, sabbatum et diem magnum non patior; ferias et jejunium execratur anima mea (Isa. I, 13). Nec immerito Deus odivit caeremonias vestras, in quibus unicum et primarium Filium ejus peremistis. O diem durum, et horam flebilem, et solemnitatem lugubrem, et terram infaustam et civitatem profanam, et populum Domini nece cruentum! Interfecerunt enim Dominum, et latronem liberaverunt. Ob hanc ergo causam coactus est Dominus novum facere testamentum, consignatum septem signaculis, teste Moyse et Helia in monte; ubi praecepit ne [Col. 0922C] patefieret Scripturae sacramentum, nisi Filius hominis resurrexisset a mortuis: sed, mox ut surrexit Dominus die tertia, aperuit testamentum novum, testamentum vitale, atque ita dixit: »Venite, exterae gentes, haeredes mei; Israel enim non obaudivit: quapropter ite, discipuli, in ultimam usque terram, et praedicate per orbem his verbis: »Venite undique, patriae gentium, introite in aeternam haereditatem; Israel enim noluit. Ne dubitetis; nulla hic exceptio est, nec ingenuitatis, nec dignitatis, nec conditionis, nec positionis, nec formae, nec aetatis; licet dignitate magnifici, licet nobiles, licet senes, licet juvenes, licet pauperes, divites, boni malique, domini atque servi, aequaliter introite in haereditatem: et si pedibus captus esset, corpore deformis; etsi maculis turpis, [Col. 0922D] et capite defectus videatur; etsi oculis defectus, universis libere licet discumbere in convivio, et epulari in nuptias sponsi.«

[1Kb] VI. Ne hominem pudeat nec aetatis, nec humilitatis, [Col. 0923A] nec valetudinis, nec conditionis; consuevit enim Dominus hujusmodi hominem sustinere. Nam et caecis oculos restituit, et claudos ambulare fecit, et mutis sermonem reddidit et maculosos emundavit, et mortuos suscitavit. Ne timeatis, qui peccastis, priores ad vitam venite: nec qui homicidium fecerit, paveat, quia fecerat; nec furatus aliena desperet, quia involaverat; nec publicanus timeat, quia concusserat. Omnibus enim remissio peccatorum statuta est, et tales Dominus desiderat humilitate abjectos, et specie indecoros, et valetudine fractos, et servitute depressos. Beati enim et gloriosi et magnifici, et potentes et divites et fortes, noluerunt acquiescere Domino, neque introire in nuptias sponsi; insuper indignissime peremerunt. Propterea factus est altissimus [Col. 0923B] quisque eorum, humillimus; et fortissimus, invalidus; et prudens, stultus; et nobilis et dives, pauperrimus; et haeres, abdicatus: quoniam quidem ipsi abdicaverunt Regem modestissimum et benignissimum, dicentes (Joan. XIX, 15): Ignoramus quis sit hic; non enim est Rex noster; habemus alium regem Caesarem, propterea habent quem petiverunt. Tunc completa est prophetiae vox, quae praedixit illis: Vos noluistis aquam Siloam quae vadit silentio, sed magis voluistis aquam Rassin. Quapropter induco vobis regem Assyriorum, qui montes vestros in planum dabit, et introibit terras vestras (Isa. VIII, 6). Atque ita factum est. Repudiatus enim Christus a populo, misit tyrannum quem voluerunt, qui civitates eorum diruit, et plebem captivitate damnavit, et spolia accepit, [Col. 0923C] et ad solitudinem Sodomae patriam eorum redegit. Nam Dominus ex indignatione abstulit ab Hierusalem virtutem panis et aquae; fortem, gigantem hominem et bellatorem, judicem, prophetam, destinatorem et senem laudabilem, conciliatorem et peritum architectum, et prudentem adjutorem (Isa. III, 1). Haec omnia autem auxilia munitiones et propugnacula transtulit ad Gentes, et omne regnum suum infixo signo; inhabitavit in illis, et castra metatus est liminis, et ibi constituit virtutis exercitum, ibique regnavit.

[1Kb] VII. Non est jam regnum Jerusalem, sed in nobis: Hic castra, hic exercitus, hic dux, hic virtus, hic sponsus, hic nuptiae, hic Rex, hic Christus, hic vita, hic suscitatio, hic aeternitas. Hic est qui ab initio figuratus est, et a Prophetis honoratus, et in visceribus [Col. 0923D] corporatus, et in Jordane tinctus, et a populo contemptus, et in ligno suspensus, et in terra sepultus. Hic est qui rupit vetus suum testamentum, et scripsit novum, quo Gentes ad possessionem bonorum suorum vocavit: ideoque nos Gentes humeris [Col. 0924A] nostris crucem Domini nostri gestamus, crucem quam confessus est Israel Dominus; qui eos placide alloquebatur his verbis: Venite ad me, omnes qui sub onere laboratis, et ego vos reficiam. Est enim jugum meum placidum, et onus levissimum (Matth. XI, 28-30); et responderunt: Non audiemus; sed gentes nostrae exaudierunt, et crediderunt verbo salutari, quo patefactae sunt aures eorum, et oculi illuminati caecorum, et elocutae linguae impeditorum, claudi prosilierunt velut fera lasciviens. Christus enim cum suo regno sedem posuit illis; plebs autem derelicta, nuda, deserta, viduata regno coelesti atque terrestri: nam a coelesti abjecti sunt, consecuti omnia instrumenta quae possederunt, lychnum septem luminum, et machinam Testamenti, et vasa aerea, et tubas, et [Col. 0924B] panem de coelo, et terram sanctam lacte et melle profluentem; hac haereditate privatus est Israel, et nunc derelictus in omni sua terra sine alimento, sine luminis auxilio. Auxilium enim et praesidium interemisti, et lumen persecutus es, et protectorem repulisti, et sponsum affixisti, et regem suspendisti: propterea exul es de patria tua, oberrans circa Gentium flumina, voce supplicum prece flevisti, dicens: »Expulsus sum miser de propriis sedibus meis, hospes et advena factus sum alienae possessionis, sine domo, sine tecto; miserere deserti et impii et indigne victi.«

[1Kb] VIII. Haec poena in Israel est, haec conditio in Hierusalem; et nisi converterint mentes, et dixerint: »Vivit Dominus in saecula;« non poterunt intrare in [Col. 0924C] Domini requiem. Vivit etenim, et vivunt haereditates ejus, et vivit quem interfecistis impie in Hierusalem: et tamen non tibi totam spem denegavit Dominus; dedit enim veniam poenitentiae, si quo modo possis poenitere. Quis tam bonus, quis tam pius, tam misericors? »Accipe, inquit, salutem, licet me occideris: haeres esto cum libera, licet non merearis. Ignosco, si te poenitet.« Ergo, si fas est, sic capite mentem bonam, vel sero vel tarde intelligite testamentum novum. Eia vos, Gentes, absolvite illis Scripturas suas, et dicite: Adorate Dominum pro meritis suis: Quum manus extenderis, licet exaggeres, orationem tuam non exaudit; manus enim tuae plenae sunt sanguine. Lavamini, mundi estote, et venite, colloquamur, dicit Dominus Deus; eluite sanguinem ex vobis, et emundabit [Col. 0924D] corda vestra super nivem, animas vestras super lac (Isa. I, 15).

[1Kb] IX. Accedite huc, Scripturis credite, hic est salus: De Sion exiet verbum et lex de Hierusalem (Isa. II, 3); judicabit in medio Gentium, et corripiet plebem multam: [Col. 0925A] concidant gladios suos in aratra, et frameas suas in falcibus commutent: non sumet gens contra gentem gladium, desinent enim belligerare. Et tu, domus Jacob, venite, eamus in lumine Domini; remisit enim plebem suam: completa est regio tua praesagiis alienis, et filii alienati sunt. Tua enim ipsa terra est, et exterum factum est genus Domini. Venite ergo, intrate et esto quasi una gens: miserere errantium: aequum est honorificari sententiam Dei, qualiter magnifici prostrati sunt, et humiles allevati, fortes debilitati, infirmi confirmati; divites ad paupertatem redacti, pauperes haereditati, dominis servi dominati, regnantes subjecti, videntes orbati, orbati illuminati; prudentes ad stultitiam, stulti ad prudentiam conversi.

[Col. 0925B] [1Kb] X. Etenim, qui quondam vecordes et indocti spiritu, nunc Scripturas docent, et sciunt et intelligunt: qui autem ab initio docti et periti et legis disciplinam scientes, nesciunt legem, nesciunt legere, nec intelligunt spiritalia: et qui ex illis prudentibus cupiens [Col. 0926A] videre, venit, intelligit, rogat puerum aut parvulum, aut anum, aut viduam, aut rusticum, dicens: »Vivere cupio, dux esto mihi in Sion: enarra mihi novum Testamentum, reconcilia me Domino: ecce trado me tibi discipulum, interpretare mihi legem, quae acta sunt in Choreb, dissere praecepta quae in Sion, et in lege. Sine litteris disserit Scripturas eis, et puer docet senem, et anus persuadet diserto. Correptus ergo Israel sequitur, injecta manu ad lavacrum, et ibi testificatur quod credidit et accepto signo purificatus per Spiritum, rogat accipere vitam per cibum gratiae panis qui est in benedictione et fit mirum spectaculum: et qui levitae offerebant, et sacerdotes immolantes, et summi antistites libantes assistunt puero offerenti; discunt qui olim docebant, et jubetur eis [Col. 0926B] qui praecipiebant, et intinguntur qui baptizant, et circumciduntur qui circumcidebant: sic Dominus florere voluit Gentes. Videtis quemadmodum vos Christus dilexit.




[Col. 0925]
COENA, CYPRIANO FALSO INSCRIPTA. (C,G,S)

[Col. 0925C] [2Kb] QUIDAM rex nomine Johel, nuptias faciebat in regione Orientis, in Cana Galilaeae. His nuptiis invitati sunt plures. Igitur qui temperius loti in Jordane, adfuerunt in convivio. Tunc commendavit Naaman, aquam sparsit Amos, Jacobus et Andreas attulerunt foenum, Matthaeus et Petrus straverunt, mensam posuit Salomon, atque omnes discubuerunt turbae. Sed cum jam locus recumbentium plenus esset, qui superveniebant, quisque prout poterat, locum sibi inveniebat. Primus itaque omnium sedit Adam in medio, Eva super folia, Cain super aratrum, Abel super mulgarium, Noe super arcam, Japhet super lateres, Abraham sub arbore, Isaac super aram, Loth juxta [Col. 0926C] ostium, Jacob super petram, Moyses super lapidem, Helias super pellem, Daniel super tribunal, Tobias super lectum, Joseph super modium, Benjamin super saccum, David super monticulum, Joannes in terra, Pharao in arena, Lazarus super tabulam, Jesus super puteum, Zachaeus super arborem, Matthaeus in scamno, Rebecca super hydriam, Raab super stuppam, Ruth super stipulam, Thecla super fenestram, Susanna in horto, Absalon in frondibus, Judas super loculum, Petrus super cathedram, Jacobus super rete, Samson super columnam, Heli super sellam, Rachel super sarcinam. Patiens stabat Paulus, et murmurabat Esau, et dolebat Job quod solus sedebat [Col. 0927A] [4Kb] in stercore. Tunc porrexit Rebecca pallium, Judith coopertorium, Agar stragulum, Sem et Japheth cooperuerunt. Recumbentibus illatus est gustus coenae, et accepit cucurbitas Jonas, olus Esaias, betas Israel, morum Ezechiel, sycomorum Zachaeus, citrium Adam, lupinos Daniel, pepones Pharao, carduum Cain, ficus Eva, malum Rachel, prunum Ananias, bulbos Lia, olivas Aaron, ovum Joseph, uvas Noe, nucleos Simeon, acetum Jonas: accepit oxygarum Jesus Christus. Deinde supervenit Jacob cum filiis, et Laban cum filiabus suis, et sederunt super lapides. Venit et Abraham cum domesticis suis et Moyses cum caetera turba, et sederunt foris. Tunc respiciens Rex invitatos suos, sic ait: »Unusquisque vestrum veniat in vestiarium meum, et dabo singulis coenatorias [Col. 0927B] vestes.« Tunc aliqui ierunt, et acceperunt. Primus itaque omnium accepit Zacharias albam, Abraham passerinam, Loth sulphurinam, Lazarus lineam, Jonas caeruleam, Thecla flammeam, Daniel leoninam, Joannes triclinam, Adam pelliceam, Judas argyrinam, Raab coccineam, Herodias cardinam, Pharao marinam, Enoch coelinam, Agar variam, David nervinam, Helias aeriam, Eva arborinam, Job biplagiam, Isaias mesotropam, Maria stolam, Susanna castaninam, Moyses conchylinam, Abel purpuream, Levi spartacinam, Thamar coloriam, Azarias carbasinam, Aaron murrinam, Judith hyacinthinam, Cain ferrugineam, Abiron nigram, Anna Persicinam, Isaac nativam, Paulus Tharsicam, Petrus operariam, Jacob pseudoalethinam, Jesus columbinam. At ubi divisit [Col. 0927C] vestes, rex respiciens eos, sic ait: »Non ante coenabitis, [Col. 0928A] nisi singuli singulas vices feceritis.« Atque ita sibi praeceptas diaconias consummaverunt. Primus itaque omnium ignem petiit Helias, succendit Azarias, lignum porrexit Sara, collegit Jephte, attulit Isaac, conscidit Joseph, puteum aperuit Jacob, hyssopum porrexit Sepphora, ad lacum stabat Daniel, aquam attulerunt ministri, hydriam portabat Rebecca, vinum protulit Noe, utrem portabat Agar, attulit argentum Judas, vitulum adduxit Abraham, alligavit Raab, resticulam porrexit Jesus, pedes copulavit Helias, ferrum tradidit Petrus, elisit Daniel, occidit Cain, supportavit Abacuc, suspendit Absalon, pellem detraxit Helias, ventrem aperuit Hermocrates, mediana suspendit Tobias, sanguinem effudit Herodes, stercus projecit Sem, aquam adjecit Japheth, [Col. 0928B] elavit Helisaeus, partes fecit Phalech, numeravit Auses, salem misit Molessadon, oleum adjecit Jacob, in focum imposuit Antiochus, coxit Rebecca, prior gustavit Eva. Explicitisque omnibus, omnes locis suis resederunt. Tunc intulit panes Saul, fregit Jesus, tradidit omnibus Petrus, intulit lentem Jacob, solus manducavit Esau, intulit intritam Abacuc, totum comedit Daniel, fabam intulit Amelsad, prior gustavit Misael. Sed, quoniam haedum coctum comederat Isaac, et piscem assum Tobias, coepit tumultuari Aeglom. Valde esuriebat Daniel, panem petebat Hermocrates; non manducabat Joannes, nihil gustaverat Moyses, jejunus fuit Jesus, micas colligebat Lazarus. Caeteri autem partes suas tenebant, quas ex variis venationibus acceperant. Abraham vitulinam, [Col. 0928C] Esau cervinam, Abel agninam, Noe arietinam, Samson [Col. 0929A] [3Kb] leoninam, Elisaeus ursinam: majorem tamen partem tenebat Benjamin. Postmodum dedit panes Pharao, omnibus divisit Joseph, discum attulit Herodes, partes composuit Rebecca, intulit Jacob, distribuit omnibus Noe. Primus ergo sustulit Joannes caput, cerebellum Abessalon, linguam Aaron, maxillam Samson, auriculam Petrus, oculos Lia, cervicem Holophernes, arterias Zacharias, collum Saul, armora Agar, interanea Jonas, fel piscis Tobias, cor Pharao, renalia Esaias, latus Adam, costam Eva, ilia Maria, ventrem Sara, vulvam Elisabeth, adipem Abel, femora Abraham, caudam Moyses, crura Loth, pedes Jacob, ossa collegit Ezechiel. Item Jacobus et Andraeas intulerunt pisces: sustulit itaque asellum Jesus, labeonem Moyses, lupum Benjamin, [Col. 0929B] mugilem Abel, muraenam Eva, pellamidem Adam, locustam Joannes, gladium Cain, captionem Abessalon, polypum Pharao, turpitudinem Lia, auratam Thamar, scarum Agar, cantharidem David, halecem Joseph, saxatilem Hieremias, umbras Lazarus, soleam Juda, hirundinem Tobias, argentillum Judas, sepiam Herodes, carnutam Esau, glauculum Jonas, alopidem Jacob, salpam Molessadon, denticem Esaias, araneum Thecla, coracinum Noe, rubellionem Rebecca, lacertum Golias, maenam Maria, et leonem Samson. Posuit et Jonas acetum, Molessadon salem misit, prior intinxit Cain. Explicitisque omnibus, dedit adipem Abel, mel Jonatas, lac Abraham, conspersit Sara, dulcia fecit Jesus, perministravit Paulus. Sed, quoniam aliquot genera vini habebant, passum [Col. 0929C] bibebat Jesus, Marsicum Jonas, Surrentinum Pharao, pellinum Adam, Gaditanum Moyses, Creticum Isaac, Adrianum Aaron, arbustinum Zacchaeus, arsinum Thecla, Albense Joannes, Campanum Abel, Signinum Maria, Florentinum Rachel. Saturatione vini sopitus jacebat Adam, ebrius obdormivit Noe, satis biberat Loth, stertebat Holophernes, somnus tenebat Jonam, vigilavit prope gallum Petrus, suscitabatur Jesus, surgere quaerebat Jacob, prior surrexit Labam. Tunc miscuit scyphum Benjamin, intulit Martha, prior bibit Petrus. Sed, quoniam vinum subduxerat [Col. 0930A] Amelsad, et male miscuerat Jonas, murmurabat Hermippus, aquam bibebat Joannes, vinum petebat Maria, non consentiebat Susanna, plenam ampullam ferebat Martha, sitiebat Ismael, ire volebat Tobias, alienum calicem bibere volebat Jacobus. Sublatisque omnibus, aquam ad manus petebat Pilatus, tradidit Judas, ministrabat Martha, effudit Hermocrates, linteum porrexit Petrus, intulit lucernam Esaias, gratias egit Simeon, benedixit Anna, intulit coronas Rachel, David hyssopum porrexit, dedit unguentum Maria, perunxit Martha, poma intulit Adam, favum porrexit Samson, cytharam percussit David, tympanum Maria, psalterium duxit Jubal, choros duxit Judith, cantavit Asael, saltavit Herodias, laudes dedit Azarias, magis lusit Mambres, risum fecit [Col. 0930B] Isaac, osculum porrexit Judas, valefecit Loth. Et cum vellent discedere, respiciens eos rex, sic ait: »Nunc per omnia diem nuptiarum celebrate, et frequentate, et demutate habitus, velut pompas facientes; sic ite in domos vestras.« Placuit vero omnibus voluntas regis: atque ita primus omnium procedit in magistro Jesus, in custode Joannes, in retiario Petrus, in secutore Pharao, in venatore Nemroth, in delatore Judas, in hortulano Adam, in exordiario Eva, in latrone Cain, in pastore Abel, in cursore Jacob, in sacerdote Zacharias, in rege David, in cytharoedo Jubal, in piscatore Jacobus, in coquo Antiochus, in aquario Rebecca, in furnitore Ananias, in bestiario Thecla, in stupido Molessadon, in religioso Salomon, in ministra Martha, in milite [Col. 0930C] Urias, in insano Herodes, in famulo Cham, in medico Tobias, in ebrio Noe, in risiculo Isaac, in tristi Job, in judice Daniel, in fabro Joseph, in prostituta Thamar, in formosa Rachel, in odibili Lia, in domina Maria, in impio Loth, in adversario Amalech, in structore Sem, in rusticulo Esau, in forti Golias, in pistore Hieroboam. Sed, quoniam contendebat Dina, aquam effundebat Aaron, et nudus erat Jonas; tunc solem petebat Auses ut siccaretur Bersabee. Quo facto, jussit eos rex ad se venire; qui venerunt altera die et munera ei obtulerunt. Primus [Col. 0931A] [1Kb] itaque omnium obtulit arietem Abraham, taurum Thecla, oviculam Noe, camelum Rebecca, leonem Samson, cervum Esau, vitulum Jesus, jumentum Jacob, currum Helias, vestem Judith, crines Bersabee, ligna Isaac, frumentum Joseph, resinam Ruben, pecuniam Abimelech, strobilos Levi, capsam Moyses, favum Petrus, copias Abigal. Sed, quoniam ante diem convivii, quaedam de convivio subducta fuerant, jussu regis inquirebantur ab eis. Involverat enim strangulum multicolorium Agar, sigillum aureum Rachel, speculum argenteum Thecla, scyphum bibitorium Benjamin, annulum signatorium Thamar, coopertorium subsericum Judith, lanceam regiam David, alienam uxorem abduxerat Abimelech. Tunc jussit rex, ut omnes qui fuerant in convivio ducerentur [Col. 0931B] ad tormenta. Quo facto, primus innocens decollatur Joannes, occiditur Abel, foras projicitur Adam, timens obmutescit Zacharias, fugit Jacob, queritur Enoch, turbatur Abimelech, immutatur Nabuchodonosor, deprecatur Abraham, transfertur Helias, supprimitur Dina, includitur Noe, impingitur Loth, suffigitur Jesus, damnatur Daniel, accusatur Susanna, alligatur Joseph, occiditur Martha, tollitur Abacuc, bestiis datur Thecla, in fornacem mittitur Ananias, vinculis constringitur Samson, punitur Urias, flagellatur Paulus, tenditur Esaias, expoliatur Jonas, lapidatur Hieremias, excaecatur Tobias, non credebant Moysi, subducitur Abiron, suspenditur Abessalon, confunditur Rebecca, transducitur Agar, arguitur Pharao, [Col. 0931C] relinquitur Dathan, deprimitur Chore, copulatur Isaac, [Col. 0932A] mittitur Nathan, convincitur Amalech, maledicitur Judas, dehonestatur Mambres, cognoscitur Loth, interficitur Phinees, dimittitur Ophni, timens moritur Heli, comprimitur Dina, decipitur Esau, substringitur Saul, dolet de facto Job, interrogatur Eva, Nescio clamat Cain, tenetur et negat Petrus. Sed quoniam multorum conscientia erat, in furto quod erat suscipiens Raab, quaerebat Laban, infamabatur Susanna, arguebat Joannes, negabat Rachel, docebat Moyses, plorabat Triphaena, observabat Maria, attendebat Onesiphorus, tristis erat Paulus, jurabat Jacob, non credebat Pharao, mentiebatur Hieroboam, pavebat Susanna, erubescebat Rebecca, plangebat Hieremias. Postmodum, scrutatis omnibus, inventum est furtum apud Benjamin, quod erat in conscientia [Col. 0932B] Joseph. Sed, posteaquam probatum est regi quod Achar filius Charmi solus esset reus furti, jussit eum mori donavitque eum omnibus. Tunc, occasione accepta, primus omnium calce eum percussit Moyses, abiit in complexum Jacob, vestem detraxit Thecla, ad terram elisit Daniel, lapide percussit David, virga Aaron, flagello Jesus, medium aperuit Judas, lancea transfixit Eleazar. Tunc jussit uti qui mortuus esset sepeliretur; et vendidit agrum Laban, emit Abraham, Joseph monumentum fecit, et aedificavit Nachor, aromata imposuit Maria, clusit Noe, superscripsit Pilatus, pretium accepit Judas: quo facto gaudens clamat Zacharias, confunditur Elizabeth, stupet Maria, ridebat de facto Sara. Explicitisque [Col. 0932C] omnibus domos suas repetierunt.




[Col. 0931]
DE REVELATIONE CAPITIS BEATI JOANNIS BAPTISTAE TRACTATUS, INCERTO AUCTORE. (G,S)

[Col. 0931D] [2Kb] I. NARRAT Josephus vinctum fuisse abductum Joannem Baptistam in castellum Macheronta, ibique caput ejus truncatum fuisse; narrat historia ecclesiastica sepultum in Sebaste, civitate regionis Palestinae, quae [Col. 0932D] quondam Samaria est appellata. Post longum vero tempus, monumentum ejus pagani invaserunt, et ossa per campi planitiem dissipaverunt, rursumque collecta igne concremaverunt, et postea per agros cremata [Col. 0933A] projecerunt. Postea vero advenerunt quidam monachi, religiosi viri, de Hierosolymis ad locum ejusdem monumenti, audientes ea quae Joanni acciderant, et quicquid potuerunt ex ossibus illius colligentes, ad patrem suum Philippum detulerunt Hierosolymam, et ille transmisit ea cum aliis viris religiosis Athanasio Alexandriae pontifici fidelissimo. Ibique miro modo fuerunt servata, usque ad tempus Theophili ejusdem urbis episcopi. Qui Theophilus, jubente Theodosio principe, omnia idolorum fana in illa regione, Christo favente, destruxit, et ecclesiam mirae magnitudinis construxit, et in honorem ejusdem sancti Joannis Baptistae consecravit, et illius ossa quae sibi direxerat suprascriptus Athanasius, in eadem ecclesia congregatis ibi vicinis pontificibus ex omni parte catervatim, [Col. 0933B] omnibusque ordinibus clericorum et populorum, honorifice constituit. Igitur, accedente Paschali festivitate, decollatus est Joannes Baptista imperante nequissimo Herode, qui dari saltanti puellae caput ejus jussit; et multo post decollationem ejus, accedente illo anno quo constructa est ecclesia in nomine ejus, et ossa ejus ibidem collocata a Theophilo pontifice, jubente Theodosio principe, in honore ejus consecrata est quarto kalendas septembris. Solemnitas namque ejus mirifice est consecrata in dedicando. Caput autem illius tunc temporis repositum erat in loco quo illud in absconso uxor Herodis deposuerat, nemine sciente, postquam a filia in disco suscepit.

[3Kb] II. Si quis omnia plenius voluerit scire, Chronicam [Col. 0933C] Marcellini principis legat; et ibi reperiet duos monachos ab Oriente in Hierusalem venisse causa orationis in tempore Marciani imperatoris. Quibus monachis in visione angelica dictum est: »Ite ad palatium Herodis, qui quondam hic fuit perfidus princeps: introeuntes perspicite diligenter, et ubi fumum e terra ascendentem videritis, fodientes ibi, caput Joannis Baptistae incunctanter invenietis.« Et ita fecerunt, et cum magno honore clanculum secum Hierosolymam deportaverunt. Et non multo post a latronibus [Col. 0934A] raptum est: qui mittentes in quemdam specum, ibidem dimiserunt, donec idem Joannes, Christo auxiliante, cuidam viro religioso nomine Marcello, sacerdoti, qui in eodem specu morabatur ut eremita, revelavit, dicens: »Accipe caput meum, quod in hoc specu depositum est a latronibus, et defer illud Juranno episcopo, qui nunc praeest Alexandriae civitati post Theophilum Deo charum, ubi reliquiae corporis mei requiescunt.« Et sic fecit Marcellus, Christo annuente. In eadem igitur solemnitate collectionis reliquiarum illius translationis et ecclesiae consecrationis, allatum est caput Joannis Baptistae ad civitatem Alexandriae a Marcello presbytero, et datum Juranno episcopo, quarto kalendas septembris. Et Jurannus suscepit illud, collocans mirabiliter in eodem loco perpetim [Col. 0934B] custodiendum. Et ideo hodierna festivitas collectio reliquiarum beati Joannis Baptistae, non decollatio nominanda, Christo annuente, et inventio ac revelatio capitis ejus. Jamque idem vir Domini Jurannus episcopus, et Marcellus sacerdos feliciter ad Dominum ex hoc mundo in pace migraverant.

III. Annis evolventibus non plurimis, cuidam viro religioso sacerdoti ac monacho, Felici nomine, qui orationis gratia ab occidentali parte in illis diebus Hierosolymam adierat, angelica visione dictum est: »Felix, surge concitus, et pergens ad civitatem Alexandriae, invenies ibi ecclesiam in honorem sancti Joannis Baptistae consecratam, ubi caput ejus cum tribus parvulis Innocentibus reconditum est. Quod accipiens transfer in partibus Galliarum in regione Aquitaniae [Col. 0934C] in locum quem tibi ostendero.« De qua visione certus et expergefactus reverendus senex, gaudio amplissimo repletus, pergens illico ubi jussus fuerat, sicut ei dictum fuerat, cuncta reperiens, rectori sui itineris grates innumeras rependit, properansque ad locum, thesaurum sibi a Deo destinatum in unius sportellae conclusit sinu: statimque retro iter arripiens, junctis sibi sociis septem fratribus suis, qui cum eo abierant, vallansque clam omnem regionem illam, perveniens ad littora maris, invenit navem cum remigiis ac [Col. 0935A] gubernaculis a Deo paratam; quam ingressus est cum thesauro et magni pretii margaritis. Igitur fratres et socii ejus descendentes cum eo in navi, gratias agentes, in hymnis et laudibus Deum benedicentes, alta petunt aequora.

IV. Cumque in mare iter agere coepisset, Felix, elevatis oculis, ad coelum palmas tetendit, dicens: »Domine Jesu Christe, qui fecisti coelum et terram, mare et omnia qui in eis sunt, et profundum abyssi intueris, qui super undas maris siccis pedibus ambulasti, et Petrum mergentem manu erexisti, et Paulum ter de naufragio liberasti; libera nos de magnis fluctibus hujus pelagi, ut viventes benedicamus nomen tuum in saecula saeculorum. Mittere etiam, Domine, dignare sanctum Angelum tuum de coelis, ut sit dux itineris [Col. 0935B] nostri, sicut fuit quondam patribus nostris, quando eduxisti eos de terra Aegypti in fortitudine magna, et in manu tua valida; et perduc nos recto itinere ad locum optatum, ad sanctas et pretiosas margaritas collocandas.«

[1Kb] V. Haec et his similia orante beato Felice, ecce nubes lucida descendit supra navem, et de medio nubis egressa est columba ad instar nivis candida, et super puppim navis immobilis perstitit, tam in die quam in nocte, usque dum in partibus Aquitaniae ad littus maris Oceani pertingerent. Cumque non longe a terra se esse cognovissent, diverterunt ad portum qui appellatur Angolismensis, qui est situs in pago Alniensi. Ibique euntes de navi ad terram, paulisper requieverunt. Moventes autem ex eodem loco, duobus milliaribus peractis, in venerunt eminus corpora mortuorum, [Col. 0935C] regem videlicet Wandalorum cum omni exercitu suo jacentem super faciem terrae, ut opinor, quasi viginti millia virorum: quoniam egressus fuerat idem populus crassa cervice de vagatione sua per mare cum classe magna, et ventus vehemens irruit in eos, et transvexit in partes Occidentis in supradictum portum Angolismensem. Nuntiatumque est Pipino regi Aquitarum, quod gens Wandala regnum ejus invaderet: misitque in omnes terminos Aquitanorum ac Xanctonicae, nec non Angolismae, sive omnes terminos eorum, ut contra eos pergerent ac dimicarent: quia idem rex Pipinus tunc morabatur in territorio Alniensi super fluvium Vultronae, in palatio quod vocatur Engeriacum, inter medios fines Pictavorum ac Xanctonicae. Denique, cum idem rex Pipinus cum omni multitudine [Col. 0935D] armatorum occurreret hostibus suis, fecit Dominus salutem magnam omni exercitui suo, ita ut nullus evaderet ex hac multitudine, qui non caede vastaretur. Supradictus autem rex videns sibi a Domino auxilium de coelo fuisse praestitum, et ultionem de inimicis, ita ut non minuerentur de exercitu suo, nisi viginti viri quos prae caeteris valde diligebat. Quos accipiens, [Col. 0936A] singulis deposuit feretris. Laetus pro victoria, moestus pro amissorum funeribus exercitum revocat, pergere cupiens ad propria.

VI. Cumque ab hac caede quasi quatuor milliaribus disjuncti essent, figere tentoria imperat; pressusque somno, stratum suum parari in papilionibus jubet. Tunc, pro lassitudine somno ingruente, vox divina oblata est, dicens ad eum: »Cur te piger somnus ita pressit? Noveris magni viri Joannis Baptistae caput ex transmarinis partibus ab Oriente cum tribus parvulis Innocentibus ad hunc pagum deferri, et propter ejus meritum in hoc praelio divinitus victoriam tibi a Deo esse collatam.« Respondit ei rex Pipinus in visione, dicens: »Si tanta beneficia propter ejus meritum in me vigent, indica mihi quid agam, aut quemadmodum [Col. 0936B] investigare vel invenire potero eum.« Respondit et vox divina, dicens: »Ecce post tergum tuum sequuntur te septem fratres in habitu peregrinorum, et unus qui caeteris praeesse videtur, Felix vocatur. Vade in occursum eorum cum paucis, et in humilitate cordis benigne suscipe: adornatasque pretiosissimas margaritas pacifice tecum ducere coneris, et videbis magnalia Dei.« Vir autem Domini Felix, visa tanta multitudine caesorum corporum, pavore perterritus, tamen de adjutorio Dei confisus, confortat socios, et ut paulisper iter agerent, admonet. Divertentesque ex adverso, parvulum sibi statuerunt habitaculum, ut eadem nocte usque mane in eodem permanere potuissent.

VII. Praedictus autem rex Pipinus a somno evigilans, [Col. 0936C] intra semetipsum cogitare tacitus coepit ex visione quam viderat, quid agere deberet; recogitans quia in antiquis est sapientia, et multorum peritorum prudentia. Mittensque concitus accersiri jubet virum prudentem ac bonis operibus pollentem, nomine Felicem, ut de tanta manifesta visione Dominum pulsaret, ut ei salubre consilium suggerere dignaretur. Igitur consilio inventum est ut exutis vestibus et calceamentis suis in cinere et cilicio nudis plantis incedentes, sicuti oraculo divino admonitus fuerat, obviam famulis Dei procederent. Cumque se mutuo conspexissent, jacentes, tam ipse quam omnes qui aderant, proni in terram tamdiu adoraverunt, quoadusque famuli Dei ad locum ubi jacebant, pertingerent. Cumque Dominum benedixissent, et se invicem [Col. 0936D] salutassent, osculum pacis sibimet dederunt. Levantesque se a terra, lacrymabiliter interrogabant se invicem, qua causa haec quae viderant et audierant, accidissent. Vir autem Domini Felix cuncta intelligens a Deo esse manifestata, retexit historias quemadmodum Hierosolymam adierat orationis gratia, et thesaurum absconditum divina misericordia ei revelaverat. Et facta oratione cum omnes respondissent: Amen, [Col. 0937A] elevatis Felix pretiosissimis margaritis, capite scilicet Joannis Baptistae et reliquiis sociorum ejus beatorum martyrum Innocentium; cum hymnis et laudibus psallentium dirigit chorum.

VII. Quo audito, cunctus exercitus qui in castris erat, quasi unus vir ei obviam processit numero triginta millia virorum. Exsequias vero mortuorum qui in praelio corruerant, secum deferentes, petebant auxilium de coelo a Domino per praecursorem suum Joannem, ut cujus reliquiae deportarentur divina gratia manifestare dignaretur; promittentes se tantam fidem habere, ut quidquid peteretur, sanctus Joannes Domino annuente tribuere posset: apprehendentesque sportellam, in qua beati Joannis Baptistae caput continebatur, singulis feretris imposuerunt, mortuos [Col. 0937B] tangentes. Miro atque inaestimabili modo, mox ut tetigit ossa jacentium, vita per mortuum mortuis reddita est. Surrexerunt autem eadem hora ab officio funeris, viginti viri tam celeriter ac si a somno essent excitati; et qui a flentibus amicis portabantur ad tumulandum, iisdem gaudentibus ad vitam redeunt. Videns autem rex Pipinus et cunctus exercitus magnalia quae circa eos Dominus gesserat per praecursorem suum Joannem Baptistam; plaudentes manibus benedicebant Dominum, qui fecit mirabilia in coelo et in terra. Vir autem Domini Felix et socii ejus gaudio repleti, una cum rege Pipino et exercitu ejus, levantes caput beati ac praecellentissimi praecursoris Christi Joannis Baptistae et beatorum Innocentium, cum gaudio et laetitia iter agere coeperunt. Cumque [Col. 0937C] nulla mora fieret in eundo, pervenerunt ad quamdam villam, quae appellatur Vultronia. Cumque ibidem paulisper quievissent, obvius eis quidam caecus factus est, qui statim sanus effectus est per beatissimi Praecursoris merita. Cumque de eodem loco eis moveri placuisset, arripiunt iter per viam quae ducit ad paludem cognomine Mathevallis. Cumque eis aliquantulum ibi requiescere placuisset, ecce quidam debilis pedibus qui se erigere omnino nequibat, rependo se trahens obviam eis processit. Qui invocans meritum beati Joannis, ita redditus est sanitati, ut firmus et stabilis sine dolore incederet cum turbis.

VIII. Jamque propinquantes ad locum quo tendebant, super fluvium Vultroniae ad palatium nomine [Col. 0938A] Engeriacum pervenerunt. Audiens autem omnis populus, a maximo usque ad minimum, a viro usque ad mulierem, omnes simul in unum conglobati obviam eis processerunt. Cumque ibidem ante palatium regis Pipini pervenissent, in basilica beatissimae et gloriosissimae semper Virginis Mariae, cum magno fervore et studio, illico ad custodiendum deposuerunt. Laetatusque est universus populus laetitia magna, et celebraverunt solemnitatem hujus diei quarto kalendas septembris, et reversi sunt unusquisque ad habitacula sua. Igitur beatus Felix et socii ejus cum venerando rege inter caetera Dominum deprecabantur, ut eis salubre consilium suggereret, quonam in loco sancta membra locarent. Aedificantesque basilicam, et in ea concavum ciborium cum sex columnis marmoreis [Col. 0938B] mirifici operis bene compositis, non longe a Vultroniae littore, sed, ut arbitror, centum stadiis. In quo cum aromatibus et plurimis bonis odoribus condientes caput beati Joannis Baptistae almi praecursoris Christi, et beatorum trium Innocentium corpora simul in hoc ciborio concluserunt, bitumineque sigillato munierunt. Domino autem auxiliante, hoc aedificium completum est feliciter. Fecit etiam idem rex fontem ductorium, qui a duobus fere milliaribus per profundissimos terrae meatus ad palatium ejus ductus decurreret, et in ipsam basilicam per ferrum et aes introduceretur, ac subtus ciborium per concavam marmoream columnam ebulliret: ibique sacri baptismatis ablutio fieret: sicque iterum ad primos aditus reflecteretur. Convocans igitur rex Pipinus et beatus Felix pontifices [Col. 0938C] et sacerdotes, omnesque patriae nobiles, benedicentes ecclesiam, atque in honore ejusdem Joannis Baptistae dedicando mirifice consecrantes, praediis ac possessionibus suis a progenitoribus sibi dimissis eam nobiliter dotaverunt. Ordinatisque omnibus necessariis, monachos ibidem Deo in perpetuum servituros statuerunt, postmodum multa Domino mirabilia operante per famulum suum Joannem Baptistam. Tandem vero metam narrationi ponentes, eremus immensitatem bonitatis Christi, ut sua potenti dextra suffultos nos ad aeternae quietis stationem perducat, qui vivit et regnat cum Patre et Spiritu sancto per omnia saecula.




[Col. 0937]
DE PASCHA COMPUTUS. (C,G,S)





MONITIO AD LECTOREM. JOHANNES WALLIS S. T. P. GEOMETRIAE PROFESSOR OXONII. S.

[Col. 0937C] Cum reverendus admodum Johannes Fell, episcopus Oxoniensis, nuper a me petierit ut tractatum hic sequentem (qui Cypriani perhibetur esse, estque cum reliquis Cypriani jam edendus) perlegerem, et saltem numeros (quos depravatos esse suspicatus [Col. 0938C] est) examinarem: quid hac in re fecerim, paucis exponendum. Repertus olim est tractatus hic in bibliotheca Cottoniana manuscriptus, sed mendosus. Hunc reverendissimus Jacobus Usserius, nuper archiepiscopus Armachanus, exscribi curaverat; [Col. 0939A] suoque apographo suas de emendatione conjecturas calamo inseruit: indeque quem jam tractamus apographum nacti sumus. Hunc demum quem habemus apographum reverendus vir Thomas Gale, sacrae theologiae professor, cum Cottoniano illo codice contulit, et sicubi deviatum erat restituit; suis item adjectis stricturis aliquot, quibus vel emendationes insinuabat, vel phrases aliquot inibi quae cum Cypriani dictis alibi consentiunt, unde de auctore conjectura fieret. His ita ad me delatis, rem in eum fere quem vides ordinem conjeci. Putaram aliquando illas, sive Usserii, sive Galei, sive meas etiam de emendatione conjecturas, textui inserere, sed uncis inclusas; ipsiusque textus voculas, quae videbantur mutandae, alio charactere scribere, quo [Col. 0939B] et manuscriptum fideliter exhiberem, et emendatio lectoris oculo foret obvia. Verum, mutato consilio, reverendo episcopo sic monente, qui totius operis editionem curat, quo pars haec caeteris sit conformis, textum emendatum, sive ex eorum sive ex nostris conjecturis id fieret, integrum apposui; conjectis ad calcem paginae, quae vel in manuscripto menda fuerant, vel censebantur, vel aliae erant de emendatione conjecturae quam quae in textu comparent. Numeris utitur hic codex solis Romanis (non item Indicis, Barbaricis vulgo dictis), habetque inter illos, litteram I superne notatam pro mille, et IIII, VIIII, XXXX, LXXXX, pro quatuor, novem, quadraginta, nonaginta (pro quibus nunc fere scribi solent M, IV, IX, XL, XC): sicubi aliter factum est, id [Col. 0939C] exscriptoris esse sentio, non autographi. Occurrunt quidem aliquoties in apographo nostro numeri Indici, 2, 3, 4, etc.: sed, inquisitione scrupulosius facta, id exscriptoris esse intelligo, et in autographo non inveniri; ut qui ea aetate qua scriptus censetur Cottonianus codex (sub finem noni a Christo saeculi), nondum apud Europaeos nostros in usu fuerant (sed saeculo saltem undecimo, aut serius); sed nec parentheseos notae ibidem comparent; nescio an interstinctionum puncta: quae itaque ex judicio nostro supplevi. Numeros qui passim erant mendosi et depravati, ex calculo restitui, et consultis S. Scripturae locis quo respiciebant. Alia menda graphica quamplurima, sive ut syntaxeos ratio postulabat, sive alias, ex conjectura supplevi; [Col. 0940A] indicata tamen codicis ms. lectione, ut, si quis inde rectius conjecerit, id ipsi liberum foret. Atque haec sunt quae jam ante aliquot menses monenda duxi.

Postquam haec ita absolveramus, ipsique typothetae suos composuerant typos, mox prelo subjiciendos, spes facta est ex Remensi codice apographum hunc delatum iri. Monuit itaque reverendus episcopus prelum sufflaminandum, atque exspectandum donec apportaretur ille apographus: quod post aliquot septimanas factum est, favore reverendi doctissimique viri P. Mabillon, ordinis Benedictini, cum hoc titulo: Caecilii Cypriani de Pascha computus inchoat.; et hoc praemisso lemmate, Ex ms. C. Bibliothecae S. Remigii Rem. olim LXXI notato, nunc vero 133. Hunc nacti apographum, [Col. 0940B] cum nostro contuli; reperique sic a nostro variantem ut in notis monemus; nec minus mendosum. Id saltem bene contigit ut non semper eodem loci mendosus fuerit uterque codex, sed nunc ex illo noster, nunc ille ex nostro corrigendus. Atque id porro quod plurimis in locis, quae ex conjecturis sive Usserii, sive Galei, sive nostris, emendaveram, codex hic confirmat. Quo casu, omissis conjecturis illis, autoritatem hujus codicis inter variantes lectiones cito; nec conjecturas interpono, nisi cum uterque codex videtur vitiosus. Numerique, in hoc comparent soli Romani, quales in altero (sed [Figure: [symbol] 2Kb] pro mille), non Indici, nec parentheseos notae: atque interstinctionum nescio an ulla habita est in autographo ratio. Pro Calendis habetur Kl., quippe [Col. 0940C] in veteri scriptione K pro Ca scribi solebat, ut krus pro carus, etc. In apographo altero habetur quidem Kal., sed ab exscriptore credo substitutum, qui non erat de singulis litterarum apicibus sollicitus, ipsa verba exhibere contentus; quod in utroque apographo contigisse suspicor. Litteris autem U, G, W, notas et conjecturas designo Usserii, Galei et nostras: litterisque C, R, codices Cottonianum et Rhemensem, saltem nostros inde descriptos apographos. Quae adhuc supersunt menda (supersunt enim) tuo, lector, arbitratui permitto, ipsumque sive de conjecturis nostris, sive de ipso opere, ejusve auctore, judicium. Vale. Vicesimo secundo die julii, anno aerae Dionysianae, 1682.



INCIPIT EXPOSITIO BISSEXTI. ALITER, CAECILII CYPRIANI DE PASCHA COMPUTUS INCHOAT.
[Col. 0939]

[Col. 0939C] [8Kb] MULTO quidem non modico tempore [a 1Kb] anxii fuimus [Col. 0940C] et aestuantes, non in [b 1Kb] secularibus, sed in sanctis et [Col. 0941A] [1Kb] divinis Scripturis quaerentes invenire, quisnam [a 1Kb] sit primus dies novi mensis, in quo mense praeceptum est [b 1Kb] Judaeis in Aegypto [c 1Kb] XIV luna immolare Pascha. [d 1Kb] Annuit itaque sanctissimus qui id vidit, et invenimus. [e 1Kb] Invenimus autem, per ipsius omnipotentis Dei Patris immensam bonitatem et justitiam, et Christi filii ejus Domini et Dei nostri [f 1Kb] incomparabilem misericordiam, qui propter peccata nostra [g 1Kb] obediens suo Patri, exposuit animam suam; cum [Col. 0942A] qua resurgens a mortuis die tertia, pollicitus est [h 1Kb] discipulis suis vitam aeternam, et dedit [i 1Kb] pignus Spiritus sancti gratiam credentibus in passione et resurrectione sua. In quo [j 1Kb] Spiritus ipse Dominus volentibus, id est totis fidei viribus quaerentibus, servis suis revelat [k 1Kb] alta mysteria, et [l 1Kb] manifestat obscura sacramenta. [m 1Kb] Ac propterea credentes, et pro certo scientes quia nihil denegat Deus, sed unicuique volenti et desideranti praestat sicuti et vult, [n 1Kb] commisimus [Col. 0943A] [11Kb] nos in rem tam laboriosam; in qua re [a 1Kb] non derelicti, sed potius ab ipso Deo [b 1Kb] inspirati, volumus amantibus et [c 1Kb] appetentibus studia divina, ostendere numquam posse Christianos a via veritatis errare, et tamquam ignorantes [d 1Kb] quae sit dies Paschae, [e 1Kb] post Judaeos caecos et hebetes ambulare. [f 1Kb] Cumque a Deo nos evidenter incipiamus, [g 1Kb] non tantum primum diem, [h 1Kb] in quo in Aegypto agnus occisus est ostendere, sed [i 1Kb] praeteriti et futuri temporis dies Paschae Judaeorum et Christianorum demonstrare.

[j 1Kb] Incipiamus itaque, dilectissimi fratres, ab Exodi lectione: in qua lectione [k 1Kb] recognoscimus ipsum Deum et Dominum ad Moysen et Aaron fratrem ejus [l 1Kb] in terra Aegypti dixisse: »Mensis hic initium mensium primus erit vobis in mensibus anni. [m 1Kb] Fare ad [Col. 0943B] omnem synagogam filiorum [n 1Kb] Israel, dicens: [o 1Kb] Decimo die mensis hujus accipiant sibi singuli per [p 1Kb] domos tribuum ovem per domum; et si exigui erunt in [q 1Kb] domo ut non sint sufficientes ad ovem, assumet secum [r 1Kb] vicinum proximum suum, per numerum animarum [s 1Kb] suarum, singuli quod sufficiet sibi, [t 1Kb] computabunt [u 1Kb] in ovem immaculatum, [v 1Kb] anniculum, perfectum, masculum, [x 1Kb] ab agnis [y 1Kb] ab haedis accipietis. Et erit vobis observatum usque ad quartum decimum diem mensis hujus, et [z 1Kb] occident eum [aa 1Kb] omne vulgus Synagogae filiorum Israel ad vesperam; et [bb 1Kb] accipient de sanguine, et ponent super duos postes et super [cc 1Kb] limen in [dd 1Kb] domibus, in quibus [ee 1Kb] eum edent in ipsis: et edent carnes istas nocte assatas igni, azyma cum [ff 1Kb] pigridis edent. Non edetis de eis [Col. 0943C] [gg 1Kb] crudum, neque coctum aqua, nisi assatum, caput [Col. 0944A] cum pedibus et interaneis, nihil derelinquetis ex eis in mane, et os non confringetis ab eo; quae autem [hh 1Kb] relicta fuerint de eo usque [ii 1Kb] in mane, [jj 1Kb] igni cremabuntur, [kk 1Kb] ex intestinis ejus vorabitis, post suam occisionem. Sic autem comedetis eum: lumbi vestri praecincti, et caligae vestrae in pedibus vestris, [ll 1Kb] et bacula vestra in manibus vestris, et edetis [mm 1Kb] illud festinanter; Pascha est enim Domini.«

Praecepit igitur Deus per Moysen universae synagogae filiorum Israel in mense novo, qui est initium mensium, primus in mensibus anni, in quo habitu ederent Pascha quartadecima luna, [nn 1Kb] ad hoc utique, [oo 1Kb] ut et suam divinitatem credentibus nobis in Christo manifestaret, et [pp 1Kb] eorum latrocinium jam tunc ab initio saeculi demonstraret: [qq 1Kb] et qui in Aegypto ad [Col. 0944B] vesperam, id est in novissima saeculi [rr 1Kb] tempora praecincti et calceati [ss 1Kb] adversus [tt 1Kb] Dei Agnum immaculatum, prima die Azymorum ad vesperam cum gladiis et fustibus exierunt; et [uu 1Kb] universa quae ab omnibus Prophetis [vv 1Kb] Dei [xx 1Kb] praedicta fuerant, in eum commiserunt. Et ideo [yy 1Kb] qui jam non secundum imaginem, sicut [zz 1Kb] illi, sed secundum veritatem, in commemorationem [aaa 1Kb] Passionis Filii Dei, Pascha celebramus; nihil aliud in primis nisi mensem novum [bbb 1Kb] , quis sit, et unde incipiat, et ubi finiat, totis viribus fidei nostrae, diligenter requirere debemus. Et tunc inveniemus, nec ante, nec post [ccc 1Kb] XIV lunam inventam posse, ab ipsis Judaeis Pascha [ddd 1Kb] observari.

Quod ipsum quidem evidenter [eee 1Kb] incipiat nobis ostendere sancta et divina Geneseos Scriptura, dicens: [Col. 0944C] »In principio fecit Deus coelum et terram. Terra [Col. 0945A] [4Kb] autem erat invisibilis et incomposita, et tenebrae erant super abyssum, et Spiritus Dei superferebatur super [a 1Kb] aquas. Et dixit Deus: Fiat lux; et facta est lux, et vidit Deus lucem quia bona est. Et divisit Deus inter lucem et [b 1Kb] inter tenebras. Et vocavit Deus lucem diem, et tenebras [c 1Kb] vocavit noctem. Et [d 1Kb] facta est vespera et factum est mane dies unus.«

[e 1Kb] Referendo igitur et insinuando nobis sancta Scriptura ipsum Dominum divisisse inter lucem et [f 1Kb] inter tenebras, id est inter diem et noctem, evidenter [g 1Kb] ostendit hunc esse primum diem et [h 1Kb] sequentem ejus noctem; inter quos omnium [i 1Kb] artifex aequaliter, hoc est irreprehensibiliter divisit.

[j 1Kb] Qui nunc comprehenditur esse VIII kl. apr. a quo die computantes aliqui ex nobis qui priores voluerunt [Col. 0945B] hunc mensem novum ostendere, et ipso XIV luna inventa dies Paschae secundum Judaeos demonstrare; dixerunt eumdem mensem ab [k 1Kb] id. martii incipere et in diem id. apr. consummare; et sic impegerunt. Ac propterea ipsos dies [l 1Kb] XXX quamvis [Col. 0946A] recte diviserint in [m 1Kb] XI et XIX: undecim [n 1Kb] scilicet in communi anno retrorsum computantes, et ad idus martii pervenientes, [o 1Kb] decem et novem in priorem illum annum quo embolismus incurrit immittentes, et usque ad idus april. devenientes. In hoc erraverunt, ut dixi, cum vere primum diem novi mensis comprehendere non potuerunt. Quae res sic modo vere ostensa demonstrabitur, cum in ipso Pinace a nobis composito, nullus annus fallere invenietur.

Volentes igitur hunc mensem vero ostendere, unde incipiat et ubi finiat, revertamur ad Genesim, quae retulit nobis ipsum [p 1Kb] Deum [q 1Kb] divisisse inter primum diem et primam noctem. Unde recognoscimus, [r 1Kb] et inter secundum et [s 1Kb] inter tertium diem et noctem, neminem alium nisi ipsum [t 1Kb] Deum divisisse, [Col. 0946B] et sic [u 1Kb] a quarta die hoc officium soli et lunae injunxisse. Ipsa sunt enim duo luminaria [v 1Kb] majora, de quibus [x 1Kb] ait Deus: »Fiant luminaria in firmamento coeli [y 1Kb] sicut appareant super terram, et dividant inter diem et noctem; et sint [z 1Kb] in signis, in temporibus, [Col. 0947A] [4Kb] et in diebus, et in annis; et sint in splendore in [a 1Kb] firmamento coeli, [b 1Kb] ita ut luceant super [c 1Kb] terram. Et sic est factum. Et fecit Deus duo luminaria majora, luminare majus, initium diei; et luminare minus, initium noctis,« etc. Haec sunt autem duo luminaria, quae non tantum hoc officium acceperunt, ut dividant inter diem et noctem; sed et ut sint in signis et in temporibus et in diebus et in annis.

[d 1Kb] Propter hoc ergo Hebraei tunc qui digni fuerunt, [e 1Kb] Spiritu Dei edocti, [f 1Kb] singulos quoque annos secundum lunae cursum computaverunt. Et, ut ad cursum solis occurrerent inter sexdecim annos, mensis primi [g 1Kb] dies XXX, in duas partes, non aequaliter sed secundum rationem diviserunt; sicut superius diximus [Col. 0947B] nostros antecessores quidem, secundum Hebraeos, recte divisisse [h 1Kb] in XI et XIX; diem autem primum mensis primi non comprehendisse et ideo errasse. Qui dies primus novi mensis secundum cursum lunae duodecies decrescentis recognoscitur [i 1Kb] XVI kl. april. In quo talis, eadem hora, inventa est luna, qualis ante annum fuit V kl. april. facta. Cujus anni dies Hebraei numerant [j 1Kb] CCCLIV usque in XVII kl. aprilis. Qui autem secundum cursum solis computant, post undecim dies et [k 1Kb] quartam diei, VI kl. april. suppletis diebus CCCLXV et [l 1Kb] quarta diei, annum consummasse inveniunt, et sic primum diem novi mensis venturi V kl. april. [Col. 0948A] ostendunt. Ac propterea quatuor quadrantes quadriennii in unum diem redigentes, quinto quoque anno, non V kl. apr., sed [m 1Kb] V kl. mart. immittunt, ne [n 1Kb] primo diei mensis novi superventuri integrum diem immittant, et hunc totum ordinem quem Hebraei priores, et ante ipsam Romam conditam, certa ratione assecuti sunt, subvertant. Annus igitur Hebraeorum, in XII menses divisus facit mensem XXIX S.; similiter et Romanorum in [o 1Kb] duodecim quoque partibus, facit [p 1Kb] mensem XXX S. Ergo inter XXIX S. et [q 1Kb] XXX S. interest quae intelliguntur esse horae XI et [r 1Kb] quarta horae. In quibus XI horis et [s 1Kb] quarta horae prior ambulavit sol quando factus est initium diei. Sic autem et luna initium noctis fieri repromissa, non oportuit eam post occasum solis fieri, [Col. 0948B] et sic in coelo videri, quoniam debebat a [t 1Kb] prima die videri et prosequi, [u 1Kb] cum quo tam magnum officium fuerat adepta. Hoc est igitur quod per singulos menses, reparata quintadecima luna, proceditur a sole. Et ideo per annum plus ambulare invenitur sol XI dies et quartam partem diei. Et sic luna quae quarta feria V kl. apr. [v 1Kb] quintadecima fuerat facta, inventa est suppleto primo anno XXVI [x 1Kb] qu. V kl. apr. Item secundo anno, adjectis XI diebus et [x 1Kb] qu. inventa est VII S., V kl. apr. Tertio anno XVIII [x 1Kb] dod. V kl. April. Quarto anno XXX, V kl. apr. Quinto anno XI [x 1Kb] qu. Sexto anno XXII S. Septimo anno III [x 1Kb] dod. Octavo autem anno [Col. 0949A] [3Kb] inventa est XV, V kal. apr., qualis in principio fuerat facta.

Hac itaque [a 1Kb] ratione non sua sed Dei sapientia instructi, [b 1Kb] Hebraei circa cursum [c 1Kb] lunarem, [d 1Kb] juxta regulam primam Graecorum, more Aegyptiorum, et non secundum epactas lunares, non potuerunt [e 1Kb] errare. Et ideo, quando primum in Aegypto, pridie [f 1Kb] iduum apriliarum, secunda feria, XIV luna, immolaverunt Pascha; suppleto primo anno, [g 1Kb] iterum non potuerunt [h 1Kb] II id. apr. celebrare Pascha, [i 1Kb] quoniam non [j 1Kb] XIVa, sed XXVa [k 1Kb] ab eis inventa est luna. [l 1Kb] Itaque quaerentes [m 1Kb] XIV, necesse habebant [n 1Kb] immissis [o 1Kb] XVIII diebus [p 1Kb] II kl. maii invenire XIV [q 1Kb] lunam. Sed, ne secundo mense inciperent agere Pascha, [r 1Kb] et non primo mense, qui [Col. 0949B] est a [s 1Kb] XVI kl. april. usque in XVII kl. maias, de XXV diebus lunae [t 1Kb] retrorsum computantes, id est XI dies ipsius lunae deducentes, invenerunt, [u 1Kb] XIV luna et sexta feria, [v 1Kb] kl. apr., qui fuit annus communis et primus. Secundo anno item communi, [Col. 0950A] [x 1Kb] XII kal. apr. III feria. Tertio autem anno [y 1Kb] non retrorsum computantes, ne excederent XVI kal. apr., qui est dies primus mensis primi, [z 1Kb] et in mensem XII praeteriti anni inciderent, aliter computaverunt. Hic enim fuit annus, in quo non [aa 1Kb] XIX, sed deducto uno, [bb 1Kb] XVIII dies eos immittere oportebat. Quis autem hic unus [cc 1Kb] de XIX qui deducitur dies, dicemus per Dei gratiam. Primo enim [dd 1Kb] tempore, quando in Aegypto observata est Pascha, fuit ipso anno debitum, quadrans: primo anno sequente, factum est semis: secundo anno adjecto, factum est dodrans: tertio autem anno factum est as: tertius igitur annus in Pinace, in quo [ee 1Kb] modo bissextus et embolismus invenitur. In quo anno Pascha, XIV luna, VI id. apr. et II feria [ff 1Kb] fuisse ostenditur. [Col. 0950B] Quarto anno, communi, V kal. april. feria VI. Item quinto anno communi, [gg 1Kb] XIV luna, XVI kal. [hh 1Kb] april. feria III. [ii 1Kb] Sexto anno, embolismus, non. april. feria II. Septimo anno, [jj 1Kb] bissext. [kk 1Kb] IX kal. apr. feria VI. Octavo anno embolismus, pridie [Col. 0951A] [3Kb] idus april. feria V. [a 1Kb] Ecce itaque, quomodo superius computavimus quod [b 1Kb] post annos octo, V kal. apr. iterum inventa est XV a luna. Sic [c 1Kb] post annos octo, pridie idus apr. inventa [d 1Kb] est XIV luna [e 1Kb] et feria non secunda quomodo ante, sed quinta est inventa. Et ideo [f 1Kb] XIV lunam, eodem pinace, [g 1Kb] non per octo annos, sed per annos sedecim, ad diem suum primum redire ostendimus; et [h 1Kb] in eo bissexti annos [i 1Kb] secundum cursum solis sine errore ignorantium notavimus. Qui et ipse [j 1Kb] XVI annis suppletis licet ad [k 1Kb] certum diem suum [l 1Kb] immisso embolismo, tum XIV luna occurrit [m 1Kb] tamen ad secundam feriam non occurrit, sed ad primam. Sic aeque secunda sedecennitas [n 1Kb] suppleta occurrit ad septimam feriam. [o 1Kb] Tertia vero, feria sexta. Quarta autem, feria quinta. Quinta [Col. 0951B] [p 1Kb] sedecennitas, [q 1Kb] feria quarta. Sexta [r 1Kb] sedecennitas, feria quarta. [s 1Kb] Septima autem, cum suppleverit annos [Col. 0952A] CXII, revertitur ad [t 1Kb] II id. apr. et [u 1Kb] invenitur [v 1Kb] luna XIV, et feria II.

Hi ergo sunt anni [x 1Kb] CXII in quibus gyrantes, et a [y 1Kb] primo die Paschae observato in Aegypto annos computantes, usque ad Christum [z 1Kb] pervenimus, et diem passionis [aa 1Kb] et resurrectionis ejus ostendimus.

[bb 1Kb] Prius est tamen ut reliquos annos octo pinacis, demonstremus, usque in octavum enim computavimus. Nono itaque anno [cc 1Kb] communi, XIV luna, et II feria occurrit kal. apr. Item, decimo [dd 1Kb] anno communi, XII kal. apr. sexta feria. Undecimo anno, [ee 1Kb] bissextus et embolismus, VI id. apr. [ff 1Kb] quinta feria. Duodecimo anno communi, [gg 1Kb] V kal. Apr. secunda feria. [hh 1Kb] Tertiodecimo anno item communi [ii 1Kb] XVI kal. apr. [jj 1Kb] sexta feria. Quartodecimo [kk 1Kb] anno, [Col. 0952B] [ll 1Kb] embolismus non. apr. quinta feria. [mm 1Kb] Quintodecimo anno bissext. communi, XIV kal. apr. secunda feria. [Col. 0953A] [14Kb] Sextodecimo anno, facto embolismo, inventa est [a 1Kb] iterum ad caput, id est in primo versu, luna [b 1Kb] XIV, et prima feria, pridie id. April. in quo die diximus Judaeos in Aegypto [c 1Kb] primum observasse Pascha.

Unde usque ad Jesum filium Nave, [d 1Kb] annis XLI suppletis, immolaverunt filii Israel Pascha kal. Apr. [e 1Kb] sabbato. Ezechias autem [f 1Kb] ab exitu ex Aegypto usque [g 1Kb] in primum annum regni sui, post annos [h 1Kb] DCCCLXVII, celebravit Pascha VI id. apr. [i 1Kb] IV feria. Item Josias duodevicesimo anno regni sui, post annos [j 1Kb] DCCCCLXX immolavit Pascha [k 1Kb] XII kal. aprilis, feria II. [l 1Kb] Esdras autem [m 1Kb] eo tempore [n 1Kb] quo suppletae sunt [o 1Kb] septem hebdomadae, [p 1Kb] a templo restituto et perfecto et [q 1Kb] restituta civitate Hierusalem, [Col. 0953B] post annos [r 1Kb] I CXIV, sacrificavit Pascha XII kal. apr. sabbato. Sed et ipse Jesus Dominus [s 1Kb] et Salvator noster, post annos [t 1Kb] I DLXXIII [u 1Kb] cum discipulis suis manducavit Pascha [v 1Kb] VI id. april. V feria: et passus est altera die, [x 1Kb] V id. april. VI feria.

[Col. 0954A] Hic est Christus Jesus qui, secundum carnem, Abrahae fuit filius; in cujus mysterio, [y 1Kb] centenario patri natus Isaac super humeros suos portavit lignum: ut ex [z 1Kb] eo demonstraretur, [aa 1Kb] et adversarios expugnari, et credentes salutem consequi per lignum, id est per [bb 1Kb] crucis signum. Ipse est Abraham, cui dixit Deus: »In semine tuo benedicentur [cc 1Kb] omnes nationes terrae.« Numquid ergo [dd 1Kb] aliquis in Isaac misericordiam consequitur? Non; sed [ee 1Kb] omnis homo credens Deo in Christo [ff 1Kb] benedicetur. Et ideo Abraham, quia [gg 1Kb] a Deo Domino dictus est propheta, cum [hh 1Kb] manifeste sciret, in sacramento Christi, centenario sibi [ii 1Kb] natum filium, qui post diem tertium mortem evacuavit, et illum fortem [jj 1Kb] et inimicum nostrum vinxit: [kk 1Kb] deinde numeravit universos vernaculos [Col. 0954B] suos CCCXVIII, id est pro centenaria generatione triplicavit C, et fecit signum crucis, quibus adjunxit nomen Jesu, et adversarios expugnavit, et filium fratris sui Loth de [ll 1Kb] captivitate eorum liberavit. Et merito ipse Dominus et magister noster dicebat Judaeis: » [mm 1Kb] Si filii Abrahae essetis, facta [Col. 0955A] [1Kb] Abrahae faceretis.« [a 1Kb] At illi itaque qui haec a Christo audierunt non [b 1Kb] Abrahae sed diaboli facta iniqua facere elegerunt. [c 1Kb] Ac propterea, Gentes, [d 1Kb] facti estis filii Abrahae, facta patris sui Abrahae facientes, cum signo crucis et nomine Jesu, quotidianis diebus adversus angelos apostatas pugnantes, sermone Dei armati, qui de captivitate Satanae liberat homines. Ipse est Abraham qui LXXV annorum credidit vocatus; et quamvis [e 1Kb] multos, id est tamquam stellas coeli, filios [f 1Kb] habere ab ipso Deo [g 1Kb] sit praedictus; [h 1Kb] tamen per unicum filium ejus, cujus imaginem portabat ille agnus immaculatus in Aegypto occisus, et ipse protoplastus Adam et omnis homo credens misericordiam [i 1Kb] a Deo est consecutus.

Denique revertamur ad Exodum, id est ad diem [j 1Kb] [Col. 0955B] Paschae primum, et exinde per ordinem dinumeremus [k 1Kb] annos usque ad Christum. In quibus annis inveniemus nobis magna et [l 1Kb] admiranda sacramenta demonstrari. [m 1Kb] Dinumerantes itaque [n 1Kb] , ut dixi, per ordinem, [o 1Kb] a die quo exierunt ex Aegypto usque ad diem quo oportebat eos exire de [p 1Kb] eremo, anni XL: exeuntes autem de eremo et introeuntes [q 1Kb] ut possiderent a [r 1Kb] Deo [s 1Kb] sibi repromissam terram, [t 1Kb] a Jesu filio Nave usque ad [u 1Kb] Samuelem, judicem et Dei [v 1Kb] sacerdotem, secundum Pauli B. Apostoli sermonem, qui, spiritu [x 1Kb] Dei edoctus, retulit eos [y 1Kb] implevisse annos [z 1Kb] CCCCL. Ipse est Samuel, qui [aa 1Kb] ex praecepto Dei unxit Saul [bb 1Kb] in [Col. 0956A] regem qui prior regnavit in populo Judaeorum annis [cc 1Kb] XL. Post quem [dd 1Kb] regnavit David annis [ee 1Kb] XL et VI mensibus. Salomon, [ff 1Kb] filius ejus, annis XL. Roboam annis [gg 1Kb] XVII. [hh 1Kb] Abia annis III. [ii 1Kb] Asa annis XLI. [jj 1Kb] Josaphat annis [kk 1Kb] XXV. Joram annis VIII. [ll 1Kb] Ochosias anno I. [mm 1Kb] Athalias annis VIII. Joas [nn 1Kb] annis XL. Amasias annis XXIX. Ozias annis [oo 1Kb] LII. [pp 1Kb] Joathas annis XVI. Achas annis XVI. Ezechias annis XXIX. Manasses annis LV. Amos annis II. Josias annis [qq 1Kb] XXXI. [rr 1Kb] Joachaz mensibus [ss 1Kb] III. [tt 1Kb] Joacim annis XI. [uu 1Kb] Item Joacim, filius ejus, qui et [vv 1Kb] Jechonias dictus est, diebus centum. [xx 1Kb] Fiunt in se anni Regum [yy 1Kb] DV. Ab Exodo autem DCCCCLXXXXV. Et capta est Judaea a rege [zz 1Kb] Nabuchodonosor, qui, transmigrato Jechonia [aaa 1Kb] in Babyloniam, constituit in [Col. 0956B] Hierusalem [bbb 1Kb] Sedeciam regem Juda, quem [ccc 1Kb] post XI annos expugnavit, et filios ejus ante oculos ipsius interfecit; et sic ipsum [ddd 1Kb] Sedeciam orbavit, et vinctum eum in Babyloniam duci jussit, et in molendino constituit, ubi et mortuus est. [eee 1Kb] Et tunc adimpletum est de eo quod [fff 1Kb] dictum est a Domino per Ezechielem Prophetam: » [ggg 1Kb] Extendam [hhh 1Kb] retiam meam super eum, et comprehendetur in conclusione, et adducam eum in Babylonem [iii 1Kb] in terra Chaldaeorum et istam terram non videbit, et illic morietur.« Similiter et [jjj 1Kb] Hieremias propheta de eo et universo populo ejus prophetavit, dicens: »Haec dicit [Col. 0957A] [1Kb] Dominus: Sic tradam [a 1Kb] regem Juda, et principes [b 1Kb] ejus, et residuos [c 1Kb] in Hierusalem, qui derelicti sunt in terram istam, et eos qui [d 1Kb] habitant in Aegypto; et dabo eos in [e 1Kb] dispersionem in omnia regna terrae, et in opprobrium, et in parabolam, et in odium, et in execrationem, [f 1Kb] in omni loco quo eos expulero; et [g 1Kb] immittam in eos famem, et mortem, et gladium, donec deficiant a terra quam dedi eis.«

[h 1Kb] Undecimo itaque anno Sedeciae [i 1Kb] suppleti sunt ab Exodo [j 1Kb] anni mille et sex. Et tunc populus Judaeorum, qui legem non observaverat, sed potius contra voluntatem Dei filios suos idolis immolaverat, et ipse captivus [k 1Kb] agitur; et civitas eorum quae synagogae [l 1Kb] portaverat typum succensa ab adversariis [m 1Kb] eradicatur; [Col. 0957B] et templum illud quod in mysterio Adae fuerat fabricatum, et ipsum a fundamentis [n 1Kb] subvertitur, et ad planum redigitur. Et sic nobis [o 1Kb] qui in novissimis diebus credere praevidebamur, magnum, ut dixi, sacramentum demonstrabatur. Etenim, [p 1Kb] si meruerat ipse populus et civitas exterminari, [q 1Kb] quid templum Dei [r 1Kb] admiserat ut hoc pateretur? nisi quia vere constat [s 1Kb] id factum, ut [t 1Kb] dixi, in mysterio ejus qui prior [u 1Kb] legem Dei transgressus est, et fuit pater omnium peccatorum: et [v 1Kb] ideo non [x 1Kb] solum Adae oportebat [y 1Kb] subveniri, sed et omnibus peccatoribus qui filii [z 1Kb] fidei Abrahae futuri praevidebantur, merito et ipsi civitati et templo priusquam [aa 1Kb] subverteretur, post annos LXX restituto, repromittebatur. Et hoc erat quod jam [bb 1Kb] tunc ab initio saeculi in Abraham [Col. 0957C] patrem fidei demonstrabatur: qui cum supplesset a die nativitatis suae annos LXX, non potuit de terra sua exire, nisi in [cc 1Kb] signo Pentateuchi, cujus universa mandata populus Israel non erat observaturus, [Col. 0958A] adjicerentur et anni V, et sic credens Deo, [dd 1Kb] reputaretur ei justitiam. Hic est itaque Abraham de quo superius diximus, quod LXXV annorum [ee 1Kb] crediderit vocatus. Ad quos LXXV annos adjicitur unus annus, et fiunt LXXVI. Quis autem hic qui adjicitur [ff 1Kb] annus? Ille scilicet qui de semine ejus agnus anniculus [gg 1Kb] immaculatus est dictus. [hh 1Kb] Igitur, de mille et sex deducamus LXXVI, et remanent anni DCCCCXXX; quibus suppletis, Adam functus est [ii 1Kb] vita.

Post haec autem demonstremus captivitatis tempus, annorum LXX. Suppletis enim ab Exodo usque ad Jechoniam [jj 1Kb] annis DCCCCLXXXXV, adjiciamus [kk 1Kb] XI Sedeciae, qui anni undecim in corpore LXX annorum computantur. [ll 1Kb] Quo autem modo videamus. [Col. 0958B] Ex quo capta est [mm 1Kb] Hierusalem, ipse [nn 1Kb] Sedecias, [oo 1Kb] ut diximus, annis XI. [pp 1Kb] Post quem Nabuchodonosor, qui eum in terra Chaldaeorum vinctum duxit, [qq 1Kb] annis XXV. [rr 1Kb] Ulemaradan, annis [ss 1Kb] XII. [tt 1Kb] Balthasar annis IV. Et Darius [uu 1Kb] Cyri filius, annis XVIII. [vv 1Kb] Fiunt in se anni LXX. Et sic Cyrus [xx 1Kb] suscepit regnum Medorum et Persarum.

Ipse est Cyrus cujus in principio regni, cum thesauris [yy 1Kb] domus Dei, reversus est populus [zz 1Kb] Judaeorum in terra sua. [aaa 1Kb] Ex quo tempore oportet nos hebdomadas computare. [bbb 1Kb] De quibus Angelum Dei meminimus [ccc 1Kb] Danieli dixisse: »LXX [ddd 1Kb] hebdomades breviatae sunt super populum tuum et super civitatem illam sanctam, ut [eee 1Kb] consummetur peccatum, [fff 1Kb] et ut signentur peccata et [ggg 1Kb] deleatur injustitia, et expientur [Col. 0958C] injustitiae, et [hhh 1Kb] ut reducatur justitia aeterna, et ut signetur visio et [iii 1Kb] prophetia, et ut ungueatur Sanctum sanctorum. Et cognosces et intelliges ab exitu sermonis, ut [jjj 1Kb] respondeatur et ut [kkk 1Kb] aedificetur Hierusalem [Col. 0959A] [1Kb] usque ad Christum ducem, [a 1Kb] hebdomades VII et hebdomades [b 1Kb] LXII; [c 1Kb] et convertetur et aedificabitur platea et murus, et exinanientur tempora: et post hebdomadas has [d 1Kb] LXII, disperibit unctio, et judicium non est in eo: et civitatem et illum sanctum corrumpet cum illo duce qui veniet, et excidentur in cataclysmo, et usque ad finem belli breviati [e 1Kb] exterminii. [f 1Kb] Et [g 1Kb] confirmabit testamentum multis hebdomas una: [h 1Kb] et in dimidio hebdomadis auferetur meum sacrificium et libatio, [i 1Kb] et super [j 1Kb] illum sanctum [k 1Kb] execratio vastationum, et usque ad consummationem temporis consummatio dabitur super hanc vastationem.

»Et [l 1Kb] confirmabit, inquit, testamentum multis hebdomas una.« Haec est [m 1Kb] ergo hebdomas una quam segregavit [Col. 0959B] Angelus de [n 1Kb] LXX, et posuit in novissima saeculi tempora. Quam hebdomadam recognoscimus habere annos septem: in quibus oportet primo Enoch et Eliam venire, et per [o 1Kb] suam prophetiam magnae multitudini Evangelium, id est novum testamentum, confirmare. [p 1Kb] Sic etenim audivimus Angelum [q 1Kb] Danieli dixisse: » [r 1Kb] Confirmabit testamentum multis hebdomas una. Et in dimidio, inquit, hebdomadis auferetur meum sacrificium et libatio.« Dimidium autem hebdomadis, tempus et tempora et dimidium temporis ostendit: quod est triennium et menses sex; [s 1Kb] qui fiunt dies, secundum [t 1Kb] Apocalypsin, mille CCLX. In quibus diebus ille Antichristus magnam faciet vastationem: et ideo tunc nemo Christianorum poterit Deo sacrificium offerre, quoniam [Col. 0959C] ipse [u 1Kb] nequissimus incipiet in templo Dei [v 1Kb] sedere, et ignorantibus [x 1Kb] se Deum affirmare: quem oportet Jesum [y 1Kb] Dominum et Salvatorem nostrum spiritu oris sui interficere, et praesentia adventus sui evacuare, et in ipso mundum consummare, sicut scriptum est. [Col. 0960A] »Et super illud sanctum execratio [z 1Kb] vastationum, et usque ad consummationem temporis consummatio dabitur [aa 1Kb] super hanc vastationem.«

[bb 1Kb] Post haec revertamur ad VII, et sic ad [cc 1Kb] LXII hebdomadas. Quae septem hebdomadae continent annos XLIX; quibus suppletis, illo in tempore et Hierusalem restituta cognoscebatur, et platea per medium ejus aedificata considerabatur, murus in circuitu civitatis ipsius erectus, illa omnia quae intus erant fortiter [dd 1Kb] tuebatur. In qua civitate templum illud quod in [ee 1Kb] similitudine Adae fuerat destructum; in [ff 1Kb] nomine ejus iterum [gg 1Kb] per XLVI annos est aedificatum, et in [hh 1Kb] sacramento Spiritus sancti oleo est unctum; quomodo ab Angelo fuerat dictum. Ut [ii 1Kb] consummetur visio et [jj 1Kb] prophetia et [kk 1Kb] ungueatur [Col. 0960B] [ll 1Kb] sanctum sanctorum. [mm 1Kb] Ipsum autem fuit sanctum sanctorum in imaginem hominis [nn 1Kb] unctum, quod cum ipsa civitate, [oo 1Kb] pro infidelitate Judaeorum ab ipso Domino nostro iterum temporibus Vespasiani est exterminatum. [pp 1Kb] Sic fuerat enim in eodem capitulo quod exponimus scriptum, »et post [qq 1Kb] LXII hebdomadas [rr 1Kb] disperibit unctio, et judicium non est in eo, et civitatem et illud sanctum corrumpet cum illo duce qui veniet, [ss 1Kb] et excidentur [tt 1Kb] in cataclysmo, [uu 1Kb] et usque ad finem belli breviati [vv 1Kb] exterminii. Excidentur, [xx 1Kb] inquit, in cataclysmo.« De quibus hoc [yy 1Kb] dixit? Utique de ipsis Judaeis, qui, post adventum Christi, [zz 1Kb] in illa [aaa 1Kb] obsidione et [bbb 1Kb] expugnatione Vespasiani excisi et ejecti sunt de civitate sua, in qua jam non redeunt nec [ccc 1Kb] in ipsa fine belli breviati. [Col. 0960C] [ddd 1Kb] Quod estautem [eee 1Kb] hoc bellum breviatum? nisi Antichristi regnum quod exsurgere habet contra populum Christianorum. [fff 1Kb] Ipsi sunt dies de quibus ait [ggg 1Kb] Dominus in Evangelio: »Et nisi abbreviati essent dies illi, non liberaretur omnis caro.«

[Col. 0961A] Restitutum est [a 1Kb] ergo templum in nomine protoplasti, qui dictus est Adam, sicut [b 1Kb] superius diximus, [c 1Kb] annis XLVI. Sic autem ostenditur in nomine Adam: cum apud Graecos prima littera nominis ejus [d 1Kb] dicatur alpha , secunda autem delta [e 8Kb] , iterum alpha , quarta my , [f 1Kb] et fit numerus sex et quadraginta. Qui numerus annorum sic [g 1Kb] comprehendetur. Cum [h 1Kb] a die illo quo reversus est in terra sua Judaeorum populus, regnavit Cyrus Persarum annis XXXI: post quem [i 1Kb] Cambyses annis IX, et impleti sunt XXXX. Post annos autem XL, regnat [j 1Kb] Smerdis Magus mensibus [k 1Kb] septem; qui menses a nobis non computantur; [l 1Kb] quare? quoniam in septimo mense Cyri fundamenta templi [m 1Kb] posuerunt, [n 1Kb] et exinde usque ad annum secundum [Col. 0961B] Darii opus [o 1Kb] in eo non [p 1Kb] confecerunt. Tunc prophetant Aggaeus et Zacharias; per quos exhortatus est eos Dominus, et unanimes accesserunt, et in quadriennio residuum opus templi consummaverunt. Quod ipsum quidem in primo libro [q 1Kb] Esdrae manifeste demonstratur, quod sexto anno Darii templum Dei [r 1Kb] sit per omnia consummatum. Ad XL adjiciamus [s 1Kb] Darii VI, et fiunt XL et VI. Quibus annis adjecti sunt tres in mysterio passionis et resurrectionis Christi, et impleta est [t 1Kb] hebdomada septima. Et tunc [u 1Kb] platea et templum et murus et ipsa civitas, quadragesimo et nono anno suppleto, per omnia perfecta et [v 1Kb] munita demonstrabatur. Sed hoc totum opus in sacramento Ecclesiae perficiebatur.

Denique videamus quid ipsi XLIX anni significent. [Col. 0961C] Non sine causa enim Deus voluit in septem [x 1Kb] hebdomadibus tam magnum, id est [y 1Kb] propheticum opus [z 1Kb] consummari. Hoc autem [aa 1Kb] modo [bb 1Kb] propheticum fuisse [cc 1Kb] intelligitur: cum de XLIX annis, in nomine Jesu Christi, decem et octo [dd 1Kb] segregantur, et remanent XXXI: quibus suppletis, Christus Jesus propter credentium salutem passus est et resurrexit, et per semetipsum omnia perfecta ostendit; et templum [Col. 0962A] quod non humanis sed suis sacris manibus, [ee 1Kb] secundum imperium Patris sui, [ff 1Kb] formavit, non oleo sed spiritu Dei unxit; et civitatem, id est Ecclesiam, lapidibus sanctificatis aedificavit, et in ipsa [gg 1Kb] plateam constituit. Platea autem est via recta [hh 1Kb] et plana, in qua ambulantes perveniunt ad vitam aeternam. Huic civitati fortem et inexpugnabilem murum, id est sanctum nomen suum, constituit: per quod nomen omnes adversarios pedibus ejus subjicit. [ii 1Kb] Ecce, Dei gratia, quam praeclara et admirabilia [jj 1Kb] nobis ostensa sunt per annos XLIX. Qui [kk 1Kb] anni e contrario infidelibus, et persecutionem servis Dei facientibus, magnam demonstrant superventuram calamitatem. [ll 1Kb] Qua autem ratione videamus. Hic [mm 1Kb] enim mundus in quo justi et injusti [nn 1Kb] ab initio saeculi [Col. 0962B] conversantur, sex diebus est consummatus; quibus suppletis, benedictus est dies septimus; [oo 1Kb] ille scilicet superventurus sabbati aeterni. In his itaque diebus ab initio, non tantum diabolo et angelis [pp 1Kb] ejus, sed et omnibus peccatoribus a Deo ignis est praeparatus. In cujus flamma uri ille Finaeus dives [qq 1Kb] ab ipso Dei Filio est demonstratus. Hic est [rr 1Kb] gehennae ignis; in cujus [ss 1Kb] similitudine caminus imperio regis septies tantum incensus per XL et IX cubita [tt 1Kb] excrevit, et adversarios Ananiae, Azariae et Misahel consumpsit, et [uu 1Kb] ipsos tres pueros a Dei Filio protectos (in mysterio nostro qui sumus tertium genus [vv 1Kb] hominum), non vexavit, [xx 1Kb] suppletis itaque XLIX annis, post [yy 1Kb] LXX captivitatis, facti sunt anni [zz 1Kb] CXIX. Qui CXIX anni conjunguntur [Col. 0962C] illis qui ab Exodo usque ad Jechoniam computati sunt anni DCCCCXCV, et fiunt in se anni usque ad Hierusalem restitutam, suppleta septima septimana, [aaa 1Kb] anni I CXIIII.

Septima [bbb 1Kb] autem septimana suppleta, necesse est nos ad [ccc 1Kb] LXII [ddd 1Kb] hebdomades [eee 1Kb] converti: quae continent annos CCCCXXXIV. Quibus suppletis oportuit Christum secundum carnem nasci. De quo [Col. 0963A] [33Kb] [a 1Kb] in continenti Simeon, vir justus, portans eum [b 1Kb] suis manibus, dixit ad Mariam matrem ejus: »Ecce hic positus est in casum et resurrectionem [c 1Kb] multorum in Israel, et in signum cui [d 1Kb] contradicetur.« Non tantum autem Simeon, sed et ipsi [e 1Kb] CCCCXXX et IV anni, et signum crucis, et tempus passionis, et tertium diem resurrectionis ejus demonstraverunt. [f 1Kb] Quo autem modo videamus. Superius enim diximus Abrahae centenario natum filium in mysterio Christi; et demonstravimus neminem in Israel benedictionem consecutum, aut nunc modo posse benedictionem consequi, nisi in semine ipsius Abrahae, qui est [g 1Kb] Christus. Et ideo in sacramento Christi [h 1Kb] de CCCCXXXIV annis primo segregantur centum, et remanent [i 1Kb] CCCXXXIV. [j 1Kb] Anni CCC scilicet [Col. 0963B] ostenderunt [k 3Kb] crucis signum, et remanserunt XXXIV: [l 1Kb] de quibus deductis [m 1Kb] III, propter [n 1Kb] diem resurrectionis ejus, remanserunt anni [o 1Kb] XXXI. Quibus suppletis, oportuit propter peccata credentium pati Christum. [p 1Kb] Ipsos igitur [q 1Kb] CCCCXXXIV annos adjiciamus ad summam superiorem, et inveniamus annos ab Exodo usque ad nativitatem [r 1Kb] Christi, [s 1Kb] mille DXLVIII. Cujus nativitatis tempus cognoscere desiderantes, ipsos annos MDXLVIII ab Exodo, [t 1Kb] id est a primo pinacis versu, diligenter [u 1Kb] dinumeremus, et ad diem nativitatis ejus perveniemus. Qui dies sexta [v 1Kb] sedecennitate in tertio decimo versu invenitur, [x 1Kb] V kl. april. feria IV.

O quam praeclara et divina Domini providentia! [Col. 0964A] [y 1Kb] ut in illo die quo factus est sol, in ipso die nasceretur Christus, V kl. apr. feria IV, Et ideo de ipso [z 1Kb] merito ad plebem dicebat Malachias propheta: »Orietur vobis sol justitiae, et curatio est in [aa 1Kb] pennis ejus.« Hic est sol justitiae cujus in [bb 1Kb] pennis curatio praeostendebatur. De quo et Moyses in cantico [cc 1Kb] recognoscitur dicens: »Et super [dd 1Kb] pullos suos concupivit [ee 1Kb] et expandens alas suas.« Ipse est Dominus in cujus [ff 1Kb] similitudine hic sol annuus per CCCLXV [gg 1Kb] dies et quartam partem [hh 1Kb] diei consummat. Quae ipsa quidem pars quarta diei habet tres horas. Tres autem horae imaginem portant illorum trium dierum qui in principio saeculi sine sole et luna [ii 1Kb] fuerunt. Et ideo, [jj 1Kb] quomodo tres horae in [kk 1Kb] quadriennio quater computatae unum diem duodecim [Col. 0964B] horarum [ll 1Kb] effecerunt, sic et ipsi tres dies, per quatuor tempora ternos menses sibi [mm 1Kb] defendentes, annum post XII menses suppletum demonstraverunt [nn 1Kb] . Et sic, per hanc multiformem trinitatem, et ipse [oo 1Kb] duodecim horae Evangelium unum in quatuor partes divisum ostenderunt, [pp 1Kb] et tres menses per quatuor tempora, id est per quatuor [qq 1Kb] Evangelia, a Christo [rr 1Kb] electos XII Apostolos nobis [ss 1Kb] demonstraverunt.

Hi sunt Apostoli, quorum sermonibus aedificati, recognovimus Dominum nostrum anno [tt 1Kb] sextodecimo imperii Tiberii Caesaris passum, cum esset ipse [uu 1Kb] annorum [vv 1Kb] XXXI. Ad [xx 1Kb] XVI ergo [yy 1Kb] annum et XXXI, adjiciamus XVIII in nomine ipsius Jesu, et fit numerus LXV; [zz 1Kb] quibus desunt trecenti ut impleatur annus [Col. 0965A] [13Kb] secundum [a 1Kb] cursum solis. CCC autem apud Graecos [b 1Kb] per unam litteram notantur quae dicitur [c 2Kb] tau, et manifeste demonstrat omnibus [d 1Kb] tau crucis signum. [e 1Kb] Ecce iterum jam vere credamus quod V kl. april. secundum carnem natus sit Christus: in quo die probavimus solem factum.

Debemus ostendere [f 1Kb] et id ipsum non fuisse [g 1Kb] vacuum, sed [h 1Kb] in salutem nostram fuisse praeostensum. In die enim quarto quando factus est sol, ipso die et luna facta est XV, [i 1Kb] altero autem die fuit XVI, tertio vero XVII: et sic plasmatus est Adam de terra, qui per suam inobedientiam non tantum sibi sed et nobis arcessierat mortem: [j 1Kb] quam mortem Dominus noster Jesus conculcans, passus est luna XV; et requievit in corde terrae XVI; tertio autem die, luna [Col. 0965B] XVII inventa, [k 1Kb] reversus est ab inferis, de terrae fundamentis; et sic ipsi Adae et omnibus credentibus in se restituit vitam aeternam. Quomodo [l 1Kb] ergo per cursum solis [m 1Kb] signum tau et tempus passionis demonstratum est sic et per cursum lunae tertius dies resurrectionis ejus evidenter ostensus est. A die enim [n 1Kb] primo in quo facta est luna quintadecima, [Col. 0966A] exinde per dies [o 1Kb] XV visa est in coelo; sextodecimo autem die, sicut in anno XVI imperii Tiberii Caesaris, velut mortua non [p 1Kb] est ab hominibus visa; similiter [q 1Kb] et XVII [r 1Kb] die non est visa: [s 1Kb] duodevigesimo autem, in [t 1Kb] similitudine et in nomine ipsius Jesu, et ipsa post [u 1Kb] tertiam diem ad vesperam restituta resurrexit, et nostram omnium resurrectionem futuram ad vesperam, id est [v 1Kb] in novissima saeculi hora [x 1Kb] demonstravit.

Ecce igitur [y 1Kb] quanta nobis dies nativitatis Domini ostendit! qui [z 1Kb] nativitatis dies ab Exodo repertus est, [aa 1Kb] ut diximus, post annos I DXLVIII. Quos annos [bb 1Kb] ab Exodo sic vere a nobis colllectos [cc 1Kb] ostendimus, cum et ipsorum annorum rationem non esse vacuam demonstramus. [dd 1Kb] Dominus enim sanctus [Col. 0966B] et divinus, ut ostenderet nobis quoniam futurorum est praescius, et in ipsis annis manifestavit tempus in quo oportebat [ee 1Kb] a Filio ejus aquam quae abluit peccata, XV anno imperii Tiberii Caesaris, sanctificari. Et ideo, quomodo Abraham quando expugnare voluit [ff 1Kb] eos qui Loth filium fratris ejus captivum [gg 1Kb] duxerunt, [hh 1Kb] numerabat vernaculos suos primum XVIII in nomine [Col. 0967A] [4Kb] Jesu; et [a 1Kb] alios propter centenariam generationem, in sacramento trium dierum [b 1Kb] triplicans, numeravit CCC, et fecit [c 1Kb] tau signum crucis: ita et nos de [d 1Kb] I DXLVIII annis, quindecies centenos deducamus, et remanent XLVIII: ex quibus in nomine Jesu [e 1Kb] sublatis XVIII, inventi sunt anni XXX: quibus suppletis, Dominus Jesus a nativitate sua baptizatus est a Joanne anno quintodecimo imperii Tiberii Caesaris: cujus anno sextodecimo passus est et resurrexit. Adjiciamus ergo iterum ad summam annos XXXI, et fiunt in se omnes ab Exodo usque ad passionem anni [f 1Kb] I DLXXIX. A quo tempore, id est a passione, usque ad annum quintum [g 1Kb] Gordiani [h 1Kb] , Arriano et Papo consulibus, suppleti sunt anni [i 1Kb] CCXV. Ab Exodo autem omnes anni [j 1Kb] I DCCXCIIII.

[Col. 0968A] Hos autem annos omnes ab Exodo, id est a primo pinacis versu, [k 1Kb] super septem sedecennitates illos usque numerando, omnes annos supradictos consummemus, et tunc [l 1Kb] ad tertium versum primae sedecennitatis [m 1Kb] pervenientes, inveniemus secundum Judaeos Pascha [n 1Kb] XII kal. apr. feria tertia. Secundum nos autem [o 1Kb] tertio versu primae sedecennitatis, VII kal. apr. occurrit dominicus. Ipso itaque ordine in priora ambulantes usque in finem saeculi, Judaeorum et Christianorum dies Paschae [p 1Kb] invenire volentes non erravimus. [q 1Kb] Ac propterea Deo Patri omnipotenti, qui nos ad gratiam tantam vocavit, et divina sacramenta manifestavit, per Jesum Christum Filium ejus, Dominum [r 1Kb] et Salvatorem nostrum semper sine cessatione gratias agamus.





W. Ad calcem codicis Rhemensis, habetur haec tabella, sed confusa et depravata, quam, ne quid deesse videatur, hic apponimus.
[Col. 0967]

    KL. MART. LUNA ET FERIA.
    Luna II Feria II
    Luna XIII Feria III
    [Col. 0968D] Luna XXIII Feria IV
    Luna VI Feria VI
    Luna XVII Feria VII
    [Col. 0969A] Luna XXIIX Feria I
    Luna VIIII Feria II
    Luna XXI Feria IIII
    Luna II Feria V
    Luna XIII Feria VI
    Luna XXVI Feria VII
    Luna VI Feria VI
    Luna XVII Feria III
    Luna XXVIII Feria IIII
    Luna VIIII Feria V
    Luna XXI Feria VII
    Feria I Feria IIII
    Feria V Feria III
    Feria II Feria VII
    Feria I Feria IIII
    Feria V
    Feria II Feria III
    [Col. 0969B] Feria I Feria VII
    Feria V Feria IIII
    Feria IIII Feria III
    Feria I Feria VII
    Feria V Feria VI
    Feria IIII Feria III
    Feria I Feria VII
    Feria V Feria VI
    Feria IIII Feria III
    Feria I Feria VII
    Feria VII Feria V
    Feria IIII Feria III
    Feria I Feria II
    Feria VII Feria VI
    Feria IIII Feria III
    Feria I Feria II
    Feria VII Feria VI
    Feria VI
    [Col. 0969C] Feria III
    Feria VII
    Feria VI
    Feria III
    Feria VII
    Feria VI
    Feria III
    Feria VII
    Feria VI
    Feria III
    XVI kl. mars Domini.
    III non. apr. dom.
    VII kl. apr. dom.
    XIIX kl. apr. dom.
    III kl. apr. dom.
    XI kl. apr. dom.
    III id. apr. dom.
    XVII kl. mai. dom.
    XVII id. apr. dom.
    [Col. 0969D] III id. apr. dom.
    EXODUS.
    Embolismus prid. id. apr. fer. II
    Comm. kl. april. fer. VI
    Comm. XII kl. april. fer. III
    Bissext. et embolismus VI
    Comm. V kl. april. fer. VI
    Comm. XIII kl. april. fer. III
    Embolismus non. april. fer. II
    Bissext. comm. VIII kl. apr. fer. III
    [Figure: [Symbol] 1Kb] DCCXVIII
    Embolismus prid. id. apr. fer. V
    Comm. kl. april. fer. II
    Comm. XII kl. april. fer. VI
    Bissext. et embol. VI id. april. fer. V. Passio.
    Comm. V kl. april. fer. II
    [Col. 0970A] Comm. XVI kl. april. fer. VI
    Embolismus non. april. fer. V
    Bissext. comm. VIIII kl. apr. fer. II
    Feria III Feria I
    Feria II Feria V
    Feria VI Feria IIII
    Feria V Feria I
    Feria III Feria V
    Feria VI Feria IIII
    Feria V Feria I
    Feria II Feria VII
    Feria VI Feria IIII
    Feria V Feria I
    Feria II Feria VII
    Feria I Feria IIII
    Feria V Feria I
    Feria II Feria VII
    Feria I Feria IIII
    [Col. 0970B] Feria V Feria III
    Feria II Feria VII
    Feria I Feria IIII
    Feria V Feria III
    Feria IIII Feria IIII
    Feria I Feria IIII
    Feria V Feria III
    Feria IIII Feria VII
    III non. apr. dom.
    XIIII kl. apr. dom.
    VI id. apr. dom.
    III kl. apr. dom.
    XIII kl. mai. dom.
    Prid. non. apr. dom.
    VI kl. apr. dom.
    XVII kl. mai. dom.
    Prid. kl. apr. dom.
    X kl. apr. dom.
    [Col. 0970C] Prid. id. apr. dom.
    VI kl. apr. dom.
    XVI kl. mai. dom.
    VI id. apr. dom.
    VIIII kl. apr. dom.
    Prid. id. apr. dom.
    Prid. non. apr. dom.
    XIII kl. apr. dom.
    V id. apr. dom.
    Prid. kl. apr. dom.
    XII kl. mai. dom.
    X kl. apr. dom.
    V kl. apr. dom.
    XVI kl. mai. dom.
    Kl. dom.
    VIIII kl. apr. dom.
    Id. apr. dom.
    V kl. apr. dom.
    XV kl. mai. dom.
    V id. apr. dom.
    [Col. 0970D] VIII kl. apr. dom.
    Id. apr. dom.
    Non. apr. dom.
    XII kl. apr. dom.
    IIII id. apr. dom.
    Kl. apr. dom.
    XVIII kl. apr. dom.
    VIII id. apr. dom.
    IIII kl. apr. dom.
    IIII id. apr. dom.
    IIII non. apr. dom.
    VIII kl. apr. dom.
    VII id. apr. dom.
    IIII kl. apr. dom.
    Prid. id. apr. dom.
    VI kl. apr. dom.
    XVI kl. apr. dom.
    V id. apr. dom.
    [Col. 0971A] VIIII kl. apr. dom.
    Non. apr. dom.
    XIIII kl. mai. dom.
    III non. apr. dom.
    VII id. apr. dom.
    XVII kl. mai. dom.
    III kl. apr. dom.
    XI kl. apr. dom.
    III id. apr. dom.
    VII kl. apr. dom.
    XVII kl. apr. dom.
    VII id. apr. dom.
    X kl. apr. dom.
    III id. apr. dom.
    III non. apr. dom.
    XIIII kl. apr. dom.
    VI id. apr. dom.
    III kl. apr. dom.
    XIII kl. mai. dom.
    Prid. non. apr. dom.
    [Col. 0971B] VI kl. apr. dom.
    XVIII kl. apr. dom.
    Prid. kl. apr. dom.
    X kl. apr. dom.
    IIII id. apr. dom.
    IIII non. apr. dom.
    VIII kl. apr. dom.
    [Col. 0972A] VII id. apr. dom.
    IIII kl. apr. dom.
    Prid. id. apr. dom.
    Prid. non. apr. dom.
    XIII kl. apr. dom.
    V id. apr. dom.
    Prid. kl. apr. dom.
    XII kl. apr. dom.
    Non. apr. dom.
    V kl. apr. dom.
    XVI kl. apr. dom.
    Kl. apr. dom.
    VIIII kl. apr. dom.
    Id. apr. dom.
    V kl. apr. dom.
    XV kl. mai. dom.
    V id. apr. dom.
    VIII kl. apr. dom.
    Id. apr. dom.
    Non. apr. dom.
    [Col. 0972B] XII kl. apr. dom.
    IIII id. apr. dom.
    Kl. apr. dom.
    XVIII kl. apr. dom.
    VIII id. apr. dom.
    IIII kl. apr. dom.


[6Kb]


APPENDIX TERTIA.




[Col. 0973]
DISSERTATIO DE CYPRIANI LIBRIS AD DEMETRIANUM, ET DE IDOLORUM VANITATE. AUCTORE D. NICOL. LE NOURRY. O. S. B.



CAPUT PRIMUM. De libro ad Demetrianum.
[Col. 0973B]


ARTICULUS PRIMUS. Analysis hujus libri.

Demetrianus impio falsorum deorum cultui addictissimus, Cyprianum saepius convenerat, ut cum eo non inquirendae umquam veritatis, sed suae tantum religionis tutandae causa disputaret (pag. 185). Quamobrem Cyprianus indocilem, litigiosum ac pertinacissimum hominem aspernabatur, illumque silentio atque patientia potius, quam verbis, sicuti sacrae nostrae Scripturae docent, revincendum esse censebat. Sed cum dirissimis belli, famis, et pestis calamitatibus tunc mundus vexaretur, insanus ille homo [Col. 0973C] majori clamore coepit obstrepere, palamque vociferari plurimos secum jure merito conqueri Christianos illarum ideo esse causam, quia caeterarum gentium deos non venerabantur. Cyprianus itaque, ne silentio suo id fateri videretur, ad has quantumvis insulsas et contemnendas criminationes, publico scripto refellendas tandem aggressus est (pag. 186).

Variis autem rationum momentis eas funditus evertit. Primum enim hae ipsae, inquit, maximae calamitates ostendebant mundum senescere, ac viribus defici. Tanta siquidem hiberno tempore non erat imbrium copia, non tanta veris temperies, non tantus [Col. 0973D] aestate ardor Solis, nec tanta autumno frugum fructuumque ubertas. Decrescebant praeterea in visceribus terrae metalla, imminuebatur agricolarum, nautarum, militum numerus: deerat innocentia in foro, inter amicos concordia, peritia in artibus, in moribus disciplina. Non ergo senescentis mundi calamitates Christianis magis attribuendae erant, quam quod aetate confectus homo senectutis morbis urgeatur et opprimatur (pag. 187).

Planum deinde auctor noster facit minime quidem Christianos harumce calamitatum esse auctores, sed [Col. 0974B] ipsosmet gentiles, qui Deum, plane penitusque derelictum, scelesto falsorum deorum cultu, variis superstitionibus, et sceleribus innumeris offenderant. Eam enimvero ob causam, et ut ad saniorem mentem redirent, aequissimus ille Deus permisit mundum funestissimis illis, quas sacri ejus Vates, a Cypriano ibi citati, praedixerant, cladibus concuti ac pene obrui. Verum haec erat impiorum et sceleratorum gentilium caecitas, ut tot tantisque plagis minime commoti, quam novis semper criminibus provocabant, iram Dei non vererentur. Quis ergo eos non condemnet, qui tametsi debitam sibi a servis suis exigerent servitutem, ac jussis suis non obedientes flagris, fame, siti, nuditate, ferro, carcere mulctarent, nolebant [Col. 0974C] tamen Omnipotenti Domino morem gerere, ac servire (pag. 188). Tot itaque ac tantis, sed iis, quas meruerant, minoribus plagis non emendatos, nihil aliud manebat, quam carcer aeternus, ac perpetuum ignis supplicium.

Demetriani vero conscientiam ibi judicem appellat, petitque quo jure ipse avaritiae, livoris, libidinis, ac cujuslibet criminis reus, possit de vindicta divina conqueri (pag. 189). Quae enim justa illius, aliorumque gentilium de bellis tum poterat esse querimonia, cum nulla inter togas pax esset? Quae de sterilitate et fame conquestio, quam illorum rapacitas majorem faciebat? Quae de peste querela, cum ipsa lue saevior [Col. 0974D] esset ipsorum in morientes et mortuos, atque ad rapienda illorum bona crudelitas? Nonne etiam tum falsarii, venefici, sicarii, et iniquissimi judices impune grassabantur? Deus ergo in tot scelerum ultionem jure meritissimo sinebat mundum maximis, quas tamen prohibere poterat, calamitatibus vexari (pag. 190).

Aequissimam praeterea ejus iram commovebat insatiabilis ethnicorum rabies, qua Christianos contra omnia aequitatis jura, propter solum suum nomen quibuslibet atrocissimis suppliciis excarnificabant et [Col. 0975A] trucidabant. Si Christiani enim illorum deos laeserant, cur hi injurias suas tranquille et impune patiebantur, aut relinquebant ab iisdem ethnicis tamquam potentioribus propulsandas? Sed hi dii adeo imbecilles erant, ut hominum indigerent tutela, et a Christianis adjurati, ipsorum verbis, non secus ac flagris, et verberibus caesi, cogerentur ab obsessis exire corporibus (pag. 191). Quin etiam adigebantur palam, et in omnium etiam ethnicorum ore, et oculis suas praestigias prodere, ac venturum judicium confiteri. At quid insulsius et absurdius, quam hos falsos deos impio cultu, ac prostrato corpore coli ab homine, quem status sublimis, et erectus in coelum vultus, Verum et Omnipotentem Deum agnoscere et honorare admonebat (pag. 192)?

[Col. 0975B] Demetrianum ergo aliosque gentiles hortatur, ut se ad verum Deum convertant, credant Christo, ac desinant ejus laedere servos, quos patientes faciebat de futura ultione securitas. Deus quippe manifestissimum ultionis suae, et illorum defensionis documentum paulo antea dederat, »ruinis Regum, jacturis opum, dispendio militum, diminutione castrorum.« Quapropter inde auctor noster concludit publicas calamitates accidisse, non in Christianorum, sed gentilium poenam et ultionem.

Neque sinit sibi objici iniquum fore Deum, qui patitur illos, sicut gentiles, tantis cladibus involvi et opprimi. Soli enimvero gentiles eas moerebant, minime vero Christiani, qui de futuris bonis certiores facti, ac spiritu magis quam carne viventes, magna animi firmitate [Col. 0975C] vincebant corporis infirmitatem (pag. 193). Noverant insuper se adversis probari et corroborari, ac quamvis communis sit omnium in hoc mundo, quemadmodum in eadem domo manentium conditio, fore tamen ut ab ethnicis post hanc vitam separati, aeterna felicitate potiantur. Publicis igitur non commovebantur calamitatibus. Nam deposita nativitate terrena, et spiritu renati, non mundo utique vivebant, sed Deo, quem pro auferendis aut temperandis calamitatibus, pro hostibus arcendis, pro impetrandis imbribus, immo etiam pro ipsorummet ethnicorum pace ac salute, »diebus ac noctibus jugiter atque instanter« precabantur.

Gentiles itaque non poterant sibi idcirco blandiri, quod in publicis calamitatibus communis, saltem [Col. 0975D] quoad corpus, esset ipsorum, atque Christianorum conditio. Non enim propter Christianos, sed propter eorumdem ipsorum gentilium scelera, et in eorum vindictam, sicuti a sacris Vatibus praedictum fuerat, mundus premebatur (pag. 194).

Praeterea improbi gentiles crudelioribus adhuc post proxime futurum ultimi judicii diem poenis cruciabuntur, quae similiter ab iisdem Prophetis praenuntiatae sunt. Nam sicut olim ex Aegypto salvi evaserunt Israelitae, qui domorum suarum limina, sanguine agni insperserant: ita ii soli aeternos cruciatus declinabunt, qui signum sanguinis Christi prae se ferent.

Ethnicos itaque auctor noster iterum hortatur, ut [Col. 0976A] resipiscant, ac vel sero tandem agnoscant Deum, in quo, ut Prophetae et Christus docent, est vita. Credendum quippe Christo, qui numquam fallit, qui haec omnia futura praedixit, qui dabit vitae aeternae praemium, qui perfidos et incredulos post extremum judicium vivacibus ignis aeterni flammis exuri praecipiet (pag. 195). Tantis vero tormentis cruciati spectabuntur impii illi homines, qui horrendo quidem, sed brevi cruciatuum, Christianis inflictorum, spectaculo crudeles oculos paverant. Tum autem hi ipsi, uti ait Propheta, mirabuntur insperatam illorum salutem, eosque errorum, scelerumque tardius poenitebit.

Christiani porro, qui nullum odisse, et bonum pro malo reddere didicerant, ethnicis pro odio rependebant benevolentiam, ac pro tormentis ac suppliciis [Col. 0976B] monstrabant salutis aeternae iter. Omnes autem, quamdiu aliquid de hoc saeculo superest, eam consequi possunt, modo suscepta vera religione, Deo satisfaciant. Manenti etenim in hoc mundo nulla poenitentia sera est, sed venia confitenti datur, et credenti indulgentia, quam Christus sanguinis sui pretio impertit. Quapropter cunctos Cyprianus rursus cohortatur, ut illum, si fieri potest, ducem ita sequantur, ut post mortem aeterna cum illo fruantur felicitate (pag. 196).



ARTICULUS II. Ostenditur Cyprianum Carthaginis Episcopum et martyrem esse verum hujus libri parentem; quis ille, et utrum primus in Africa martyr fuerit.

[Col. 0976C] De hujus commentationis auctore nulla umquam fuit, nec jam esse potest quaestio. Omnes etenim uno ore, illam a Thascio Caecilio Cypriano, Carthaginensi episcopo, scriptam fuisse semper confessi sunt, et adhuc fatentur. Nihil igitur necesse est rem certam, confessam, et omnibus, nullo repugnante, probatam, variorum cujuslibet aetatis, et codicum et auctorum. omni fide majorum, testimoniis iterum probari. Duos tamen omnino praetermittere non possumus, sua eruditione et auctoritate praestantes viros Lactantium, et Hieronymum, quorum primus hanc, quam procul dubio legerat, »ad Demetrianum« commentationem nominatim citat (Lactant. lib. V Inst. cap. 4, pag. 471), secundus vero illam »adversus Demetrianum« [Col. 0976D] editam fuisse testificatur (Hieronym. Epist. LXXXIII, ad Magn. pag. 655; Dissertat. in Lactant. cap. 3, art. 2). Utriusque autem verba in tertia nostra de Lacantii Operibus dissertatione retulimus. Nonne etiam hic unus ex illis tractatibus est, quem Cyprianus adversus ethnicos composuerat, quorum Pontius ejus diaconus hanc quidem, sed generalem tantum mentionem fecit? »Per quem (Cyprianum) gentiles blasphemi repercussis iis, quae nobis ingerunt, vincerentur« (Pont. in Vit. Cypr. pag. 4). Quamvis enim hunc tractatum nomine, tituloque suo non appellet, vix sane poterat eum, ut ex jam dictis et adhuc dicendis patebit, clarioribus verbis indicare.

[Col. 0977A] Nemini porro quantumvis parum erudito incompertum esse putamus quis fuerit sanctissimus ille vir, qui Ecclesiam non solum vitae sanctimonia et effuso sanguine, sed suis etiam scriptis mirum plane in modum illustravit. Is autem origine Afer, et Carthagine, uti verisimilius videtur, natus, impias ethnicorum superstitiones cum lacte suxerat. Eas vero adhuc sequebatur, quando »Rhetoricam, sicut ait Hieronymus (Hieronymus, Catalog. Script. Eccles., § 67, pag. 119), gloriose docuit.« Sed postea Christianam Religionem amplexatus est, suadente presbytero Caecilio, cujus idcirco accepit cognomentum. Ubi primum autem illam suscepit, tanto perfectionis ejus assequendae desiderio incensus fuit, ut adhuc catechumenus decreverit servare continentiam, et [Col. 0977B] pauperibus omnia erogaverit bona sua, quibus exutus, pauperem Christum abundantius imitaretur. Nec multo post propter eximias suas virtutes factus est presbyter, ac deinde episcopus Carthaginensis, quamvis utrumque illud onus, quoad ejus fieri potuit, ab se deprecaretur. Quanta vero pietate, prudentia, charitate, sanctimonia, aliisque episcopalibus virtutibus floruerit, nemo certe ignorare potest, nisi in Ecclesiastica Historia omnino peregrinus. Quin etiam mirandas hasce ejus virtutes spirant »luce clariora,« uti loquitur Hieronymus (Idem, ibid.), »ejus Opera.« Tam sanctae porro vitae curriculum absolvit invictissima Christi confessione, propter quam capite plexus, meruit martyrio coronari.

At eo certe major fuit ejus triumphus, »quod [Col. 0977C] prior, inquit Pontius, in provincia,« Africae martyrii »primitias dedicavit;« et paulo post: »Sacerdotales coronas in Africa primus imbuit (Pont. in Vit. S. Cypr. pag. 10).« Sed huic opinioni adversari videtur ipsemet Cyprianus, qui Papiniano, ne secum communicaret, scrupulum quemdam, sed ridiculis dumtaxat calumniis nixum, opponenti sic respondet: »Quare in hunc scrupulum non inciderunt tot coepiscopi collegae mei, qui vel cum de medio recederent proscripti sunt, vel apprehensi in carcere et in catenis fuerunt, aut qui in exsilium relegati, illustri itinere ad Dominum profecti sunt, aut qui in quibusdam locis animadversi, coelestes coronas de Domini clarificatione sumpserunt (Cyprian. Epist. LXVI, ad Papin. pag. 166 seqq.)?« Plures autem ibi [Col. 0977D] commemorat episcopos, collegas suos, qui in Africa procul dubio martyrio vitam finierant. Cur eos namque collegas suos vocat, nisi quia episcopalem in sua provincia revera obtinuerant dignitatem? Quocirca peritiores quidam critici ut illum Pontio, ac discipulo magistrum reconcilient, citata hujus Pontii non de tota, sed minori Africa intelligenda esse arbitrantur. Quid vero, si dicamus illum non omnino accurate loqui, ac generali Africae nomine nihil aliud designare, quam totius Africae caput Carthaginem? Nam paucissima post verba sic prosequitur: »Ex quo enim Carthagini episcopatus ordo numeratur, numquam aliquis ex bonis et sacerdotibus ad passionem venisse memoratur . . . . . ut in civitate ipsa, in [Col. 0978A] qua taliter ille vixerat, et in qua prior fecerat multa praeclara, prior etiam sacerdotii coelestis insignia glorioso cruore decoraret (Pontius, pag. 10).« Sensus itaque Pontii esse videtur, Cyprianum fuisse primum Carthaginis in Africa episcopum, qui sanguine effuso martyrii palmam adeptus est. Quidam porro putant his verbis solam notari excitatam a Valeriano et Galieno persecutionem, ac Cyprianum primum omnium in Africa fuisse, qui sub his principibus, ut ait Hieronymus, »passus est (Hieronym. Catalog. Script. Eccles. § 67, pag. 119).« Neque huic opinioni multum repugnabimus, si sat validis rationum momentis stabiliatur.



ARTICULUS III. De hujus libri titulo, et utrum contra solum Demetrianum scriptus sit.
[Col. 0978B]

Liber hic »ad Demetrianum,« uti ait Lactantius, vel »adversus Demetrianum,« sicut Hieronymus dixit, scriptus est (Cit. super. loc.). Utraque enim inscriptio in nostris ineditis codicibus praefixa legitur; ac primum quidem in antiquissimo codice Colbertino: »Incipit ejusdem (Cypriani) ad Demetrianum;« in Tarniensi: »Incipit liber Caecilii Cypriani contra Demetrianum.« In antiquis vero editionibus: »Divi Caecilii Cypriani episcopi Carthaginensis tractatus contra Demetrianum,« et in caeteris longe pluribus simpliciter »ad Demetrianum,« At quocumque modo scriptus fuerit hic titulus, certum est hanc lucubrationem non epistolam esse, sed tractatum, quem Cyprianus publicam [Col. 0978C] in lucem emittere coactus est adversus Demetrianum, qui nefarios gentilium errores totis ingenii viribus tueri conabatur.

Quamvis autem hujus libri inscriptio solum Demetriani nomen praeferat; constat tamen non illum tantummodo, sed omnes etiam ethnicos in eo confutari. Quemadmodum enim illum nominatim, ita sane hos compellat. In tota siquidem hujus libri conclusione, quae certe non minima est, quoslibet gentiles alloquitur, hortaturque ut resipiscant, ac rejecto nefario deorum cultu, Christianorum amplectantur religionem. Quid vero, quod ipsius Demetriani nomine non minus omnes ethnicos, quam illum increpare hisce verbis videtur: »Aut superbia inflatus es, aut vinolentia temulentus, aut livore invidus, aut [Col. 0978D] libidine incestus, aut crudelitate violentus?« (Cyprian. pag. 189.) Numquid enim Demetrianus horum omnium criminum reus erat? At certe cum Cyprianus continenter adjecerit: »Et miraris in poenas generis humani iram Dei crescere, cum crescat quotidie, quod puniatur (Ibid.),« non obscure significat non ob sola Demetriani, sed omnium gentilium scelera iram Dei concitatam fuisse, ac mundum publicis concussum calamitatibus. Huc accedit, quod universos gentiles sic paulo post adfatur: »Ecce idipsum quale est, unde nobiscum maxime sermo est, quod nos infestastis innoxios, quod in contumeliam Dei impugnatis, atque opprimitis Dei servos. Parum est quod furentium varietate vitiorum, quod iniquitate [Col. 0979A] feralium criminum, quod cruentarum compendio rapinarum vita vestra maculatur, quod superstitionibus falsis religio vera subvertitur, quod Deus omnino nec quaeritur, nec timetur. Adhuc insuper Dei servos, majestati ac nomini ejus dicatos, injustis persecutionibus agitatis (Ibid. pag. 190).« In codice Regio primo et Tarniensi, »flagitatis.« Ita etiam in codice Colbertino antiquiore, nisi quod secunda manu, sed eodem charactere scriptum »flagellatis.« Quae lectio in codice Regio tertio exhibetur, et in secundo »fatigatis.«

Non ergo adversus solum Demetrianum hic liber a Cypriano editus est, sed contra omnes quoque ethnicos, et ut in cunctorum veniret manus. Longiori porro sermone ad id probandum opus non est, quod [Col. 0979B] ille his disertissimis sane verbis declarat: »Respondeo et tibi, Demetriane, pariter et caeteris, quos forsitan concitasti.« Neque tamen minus certum est illi in primis directum fuisse; quandoquidem Cyprianus impudentibus, de quibus paulo post agendum, ejus calumniis saepius lacessitus, ad manum huic scriptioni admovendam tandem compulsus est.



ARTICULUS IV. Quis fuerit Demetrianus, ad quem hic liber directus fuit, an proconsul aut inferioris ordinis judex?

Quis fuerit Demetrianus non potest aliunde melius, quam ex hoc ipso, de quo agimus, libro cognosci. At inde evidentissime colligitur illum gentilem fuisse, [Col. 0979C] qui Cyprianum, tum Carthaginensem episcopum, saepe saepius convenerat. Non tam facilis autem huic Demetriano in illius domum aditus patuisset, nisi aliqua antiqua, cum Cypriano, adhuc fortasse ethnico, familiaritate fuisset conjunctus. Verum quanta hic pietate suum christianae religioni nomen dedit, tanta ille impietate ac pertinacia, nefasto falsorum deorum cultui mancipatus erat. Ad Cyprianum enimvero saepius quidem, sed numquam investigandae veritatis, aut aliquid discendi causa venerat, verum »unico,« ut ait Cyprianus, »studio (Cyprian. pag. 185)« contradicendi, id est, ut impium dumtaxat falsorum deorum cultum, et absurdas gentilium suorum superstitiones mira plane impudentia propugnaret. At quia »clamosis« tantum »vocibus,« indomita prorsus [Col. 0979D] obstinatione, ac nulla vel minimi momenti ratione errores suos defendere nitebatur, illum Cyprianus adversus verum Deum ore sacrilego oblatrantem, et verbis impiis obstrepentem, tamquam imperitum, caecum, surdum, brutum, indocilem, impudentem, insanum, impium, furentem ac rabidum aspernatus est. Tot quippe totidemque sunt elogia, quibus illum exornat.

Tum ergo Carthagine furibundus ille homo, sicut Cyprianus, degebat, eumque ibi aliqua judicis dignitate auctum fuisse omnes ex hac ipsa commentatione confici posse haud quidem immerito arbitrantur. Quae autem sit ea dignitas, non minima sane est inter illos dissensio. Plurimi enim opinati sunt illum [Col. 0980A] fuisse Africae proconsulem, cujus summa erat in hac provincia auctoritas. Alii vero minoris ordinis judicem, ac fortassis quemdam ipsiusmet proconsulis adsessorem fuisse existimant. Non verisimile siquidem his videtur Demetrianum, si totius Africae proconsul fuisset, tanta facilitate, tamque frequenter adiisse Cyprianum, ut rabularum more falsam religionem suam »clamosis« dumtaxat »vocibus« invito homini obtruderet. Praetera cur Cyprianus, qui Christianorum persecutores censuit esse declinandos, tam facile se commisisset furentis proconsulis fidei, illumque tam frequenter domum suam recepisset? Cur illum, quem caeteris timere magis debebat, tanto habuit despicatui; ut in tot colloquiis, domi suae habitis, illi tanto ardore non de re quidem minima, sed [Col. 0980B] de religione disputanti, nec uno quidem verbo respondere dignatus sit? Nonne proconsul tantum ob contemptum ira et innato furore excandescens, poenas ab illo, prout poterat, protinus repetivisset? Cur vir furiosus, et actus in rabiem, Cyprianum a quo sic spernebatur, non statim conjecit in vincula, aut misit in exsilium, aut capite damnavit? Qua tandem ratione vir ille, tam ardenti et caeco religionis suae studio succensus, soli pepercisset Cypriano, qui summam illius in Christianos crudelitatem his verbis explicat: »Innoxios, justos, Deo charos, domo privas, patrimonio spolias, catenis premis, carcere includis, bestiis, gladio, ignibus punis. Nec saltem contentus es dolorum nostrorum compendio et simplici, ac veloci brevitate poenarum; admoves laniandis corporibus [Col. 0980C] longa tormenta, multiplicas lacerandis visceribus numerosa supplicia, nec feritas atque immanitas tua usitatis potest esse contenta tormentis: excogitat novas poenas ingeniosa crudelitas (Cyprian. p. 190).« Ecquis ergo sibi persuadebit tantae potestatis, quantae inhumanitatis proconsulem pepercisse Cypriano, Christianorum episcopo, et antesignano, in quem quotidie et facile manus injicere poterat? Nonne illius nece tam sibi, quam caeteris omnibus ethnicis, implacibilibus eorum hostibus satisfecisset?

Quidni autem Cyprianum occidendo tentavisset illos sibi demereri, qui quidem, quo in Christianos ardebat odio, nullum non movebat lapidem, ut omnium in illos iram commoveret, suasque traheret in partes? Nam hoc Cyprianus illi palam, hisque exprobravit [Col. 0980D] verbis: »Respondeo tibi, Demetriane, pariter et caeteris, quos tu forsitan concitasti, adversum nos odia tuis maledicis vocibus seminando, complures radicis atque originis tuae pullulatione fecisti (Ibid. p. 186).« Numquid et istud, oro te, proconsulis Africae officium fuit alios, si fieri posset, ad falsorum deorum cultum adducere, excitato impudentibus calumniis in Christianos odio? Nonne hos atrocissimis potius suppliciis torquendo et necando, illud facilius promptiusque consequi poterat? Numquid tandem Cyprianus publico in scripto tam duris et asperis verbis proconsulem perstrinxisset?

Alii tamen urgent citatis paulo ante illius ad hunc Demetrianum verbis, non obscure indicari illum revera [Col. 0981A] fuisse Africae proconsulem. Quis enim Christianos tot tantisque et ordinariis et extraordinariis cruciatibus torquere et interficere potuit, nisi proconsulis dignitate fuisset praeditus? Deinde vero Cyprianus illum judicem esse agnoscit, quem hunc compellat in modum: »Qui alios judicas, aliquando esto tui judex (Ibid. p. 189).« Atqui si judex fuit, proconsul procul dubio esse debebat. Nam postea illum ita adhuc alloquitur: »Laedere servos Dei et Christi persecutionibus tuis desine, quos laesos ultio divina defendit (Ibid. p. 192).« Christianos ergo summa inhumanitate persequebatur, et in potestate ejus situm erat hanc sedare persecutionem. Cujus autem erat haec potestas, nisi proconsulis?

Verum alii fatentur his verbis confici posse Demetrianum [Col. 0981B] fuisse quemdam Carthaginis judicem, ac forte proconsulis assessorem, sed non idcirco proconsulem, quemadmodum superioribus argumentis satis probatum esse opinantur. Nam hi tametsi inferioris subsellii judices, non minori, quam proconsules crudelitate jubebant Christianos torqueri ac necari. At quamvis res ita esset, arguent alii, hos Cyprianus non minus quam proconsulem timere debebat. In eorum enim potestate situm erat manus in illum injicere, torquere et trucidare, aut saltem ad tribunal pertrahere proconsulis. Verum quia longe major erat hujus dignitas et potentia, parum probabile videtur illum a Cypriano tanta indignitate, tamque duris verbis potuisse excipi. At cujuslibet ordinis judex fuerit, constat sane illum indomito prorsus in [Col. 0981C] falsos deos suos ardore ita fuisse inflammatum; ut clamosa tantum voce, nec ulla umquam minimi ponderis ratione allata, contra Christianos saepius disputaverit, ut eos ad nefarium horumce deorum cultum adduceret, aut in renuentes gentilium augeret furorem.



ARTICULUS V. Quibus rationibus Cyprianus ad hunc librum scribendum et divulgandum compulsus sit.

Tametsi Cyprianus primum censuisset nihil Demetriano, in Christianam religionem latranti, eique impiis dumtaxat verbis obstrepenti respondendum esse; silentium nihilominus suum rumpere postea coactus est. Tunc enim exitialia bella Romanum [Col. 0981D] imperium concutiebant, ac dirissima fames, et horrenda pestis urbes, vicos, ac singulas domos miserabiliter vastabant et depopulabantur. Data autem hac occasione Demetrianus, accitis suae impietatis et contumaciae sociis, palam conclamare coepit plurimos conqueri non aliam tantarum calamitatum esse causam, nisi Christianorum, falsos deos colere nolentium, pertinaciam et impietatem. Quapropter Cyprianus, ne gentiles more solito, quod ipse tamdiu tacuerat, respondendi diffidentiae et impotentiae tribuerent, ad vanas futilesque illorum calumnias hoc libro repellendas aggressus est; »Tacere, inquit, ultra non oportet, ne jam non verecundiae, sed diffidentiae esse incipiat, quod tacemus; et dum criminationes [Col. 0982A] falsas contemnimus refutare, videamur crimen agnoscere (Cyprian. p. 186).

Itaque mirum nulli esse debet quod tam insulsas criminationes, ab aliis nostrae religionis defensoribus saepius, ut diximus, repulsas, rursus diluat. Ethnici siquidem et frequentius et audacius his acerbis casibus abutebantur, et inde fucum imperitis deorum cultoribus eo facilius faciebant, quo majores erant, majusque toti mundo inferebant detrimentum (Dissertat. in Arnob. cap. 4, art. 1 seqq.; in Tertull. cap. 1 seqq.). At quam saevis et exitialibus bellis Romanum imperium tunc arserit, hinc conjice, quod Decius post suam a Philippo imperatore defectionem, et bellum civile, vix tertium imperii sui annum inceperat, quando a Gothis, ut alibi dicemus, ingenti [Col. 0982B] praelio victus, miserandum in modum cum tribus filiis suis Decio, Etrusco, et Trajano interfectus est. Gallus vero successor ejus decimo octavo regni sui mense contra Aemilianum, qui in imperium invaserat, pugnaturus, a militibus cum collega suo occiditur (Dissert. in Cecil. libr. de Mort. Persecut. cap. 7, art. 1). Nec diu Aemilianus criminis sui potitus fructu, post tres menses simili morte vitam finivit. Plura de his bellis Zosimus, aliique Romanae historiae scriptores litteris mandaverunt (Zosim. lib. I Hist. p. 643 seqq.; Oros. lib. VII Hist. cap. 20 seqq.; Eutrop. lib. IX Brev. pag. 123).

Eutropius vero narrat nihil memorabile ab his imperatoribus gestum, eorumque regnum non aliunde hominibus cognitum fuisse, quam »pestilentia, variisque [Col. 0982C] morbis.« Quod quidem et ab Orosio confirmatum legimus (Oros. loc. cit. cap. 21). De utraque illa publica calamitate haec paulo ante citatus a nobis Zosimus memoriae prodidit: , , , , , (Zosim. loc. cit. p. 644): »Nec minus bello, quod undique scaturiendo velut emerserat, lues etiam pestilens in oppidis atque vicis subsecuta, quidquid erat humani generis reliquum absumpsit, et numquam certo superioribus ea saeculis tantam hominum stragem ediderat.«

Quam autem haec vera sint, ac quam late propagata fuerit funesta illa pestis, testes habemus omni profecto [Col. 0982D] fide majores, Dionysium Alexandrinum, Pontium Cypriani nostri diaconum, et ipsummet Cyprianum. Primus enim in collectis ab Eusebio epistolarum ejus fragmentis haec de peste, quae Galieno proxime post Gallum imperante, contigit, narrasse perhibetur (Euseb. lib. VII Histor. Ecclesiast. cap. 22, p. 268 seqq.). Lues, inquit, omnium formidolosissima, et calamitosissima, inaudito hactenus modo plurimum in gentiles grassata est. Omnia quippe lamentationum plena erant, lugebant cuncti, et ob mortuorum ac quotidie morientium hominum multitudinem tota urbs circumsonabat. Nulla plane domus erat, in qua unum ad minus funus non fuerit.

[Col. 0983A] Pontius vero oculatus testis hanc pestem, ac terribiles ejus effectus in ejusdem Cypriani Vita sic describit: »Erupit post modum luesdira, et detestabilis vastitas nimia, innumeros per diem populos a sua quemque sede abrupto impetu rapiens, continuatas per ordinem domos vulgi trementis invasit. Horrere omnes, fugere, vitare contagium, exponere suos impie quasi cum illo peste morituro, etiam mortem ipsam aliquis posset excludere. Jacebant interim tota civitate non jam corpora, sed cadavera plurimorum (Pont. in Vita Cyp. p. 5).«

Ipse autem Cyprianus in eo libro, quem ad consolandos hac in calamitate Christianos scripsit, horrendam illius vim, et intolerandos aegrotantium dolores hisce depinxit verbis: »Hoc quod nunc corporis [Col. 0983B] vires solutus in fluxum venter eviscerat, quod in faucium vulnera conceptus medullitus ignis exaestuat, quod assiduo vomitu intestina quatiuntur, quod oculi vi sanguinis inardescunt, quod quorumdam vel pedes, vel aliquae membrorum partes contagio morbidae putredinis amputantur, quod per jacturas et damna corporum prorumpente languore, vel debilitatur incessus, vel auditus obstruitur, vel caecatur adspectus, ad documentum proficit fidei (Cypr. lib. de Mortalit. p. 162).« Non immerito igitur jure Eusebiani chronici auctor (Chron. Euseb. ad annum Christi 253), et Jornandes, ad hunc Cypriani librum (Jornand. de Reb. Getic. cap. 19), atque ad citatam Dionysii Alexandrini epistolam nos mittunt, ut discamus, quam dira, et horrenda pestis illa fuerit. In hoc autem Cypriani, [Col. 0983C] de quo disputamus, libro de illa, et aliis calamitatibus tum obortis: »Crebrius, inquit, bella continuant, sterilitas et fames sollicitudinem cumulant, saevientibus morbis valetudo frangitur, humanum genus luis populatione vastatur (Ibidem, lib. ad Demet. p. 187).« Paulo autem superius dixerat: »Deficit in agris (manuscriptus codex Colbertinus antiquior, (in arvis) agricola, in mari nauta, miles in castris (Ibid. p. 186).«

Cum mundus igitur tantis cladibus, tantaque hominum pene omnium strage vastaretur, Demetrianus, aliique quos sibi adjunxerat, altius ac plenis buccis conclamarunt mundum ea hactenus inaudita peste, aliisque famis et belli calamitatibus ideo affligi, ac pene totum opprimi; quia Christiani falsos illorum [Col. 0983D] deos colere detrectabant. Cyprianus, itaque, ut os impurum Demetriano, caeterisque ethnicis tandem occluderet, atque ad saniorem, si fieri poterat, mentem revocaret, illorum querelas, quantumvis absurdas, hoc publico, de quo agimus, libro, reprimendas necessarium esse existimavit.



CAPUT II. De hujus libri argumento, aetate, codicibus manuscriptis, editionibus, et quorumdam notis.



ARTICULUS PRIMUS. De hujus lucubrationis argumento, et utrum Cyprianus suscepto vindicis Christianae religionis officio non plene, sicut contendit Lactantius, satisfecerit.
[Col. 0984A]

Quae de hujus libri scribendi occasione et necessitate mox diximus, haec palam omnibus faciunt quodnam sit illius argumentum. Contra falsas siquidem ac publicas Demetriani, aliorumque ethnicorum criminationes Cyprianus in illo demonstrandum suscepit nequaquam Christianos, verum et unicum Deum colentes, vitamque agentes piam, castam, et criminum expertem, sed ipsos gentiles falsorum deorum cultores, ac quorumlibet gravissimorum criminum reos, publicarum cladium revera esse causam. Variis autem id probat rationum momentis, ac pluribus sacrorum Vatum nostrorum oraculis, qui divino Spiritu afflati, illas non solum [Col. 0984B] praedixerant, sed fore etiam ut Deus Omnipotens, et aequissimus scelerum vindex, de improbis et impiis illis hominibus debitas aliquando poenas sumeret.

At Lactantius sicuti suo loco animadvertimus (Dissertat. in Lactant. cap. 3, art. 2; Lactant. lib. V Div. Instit. cap. 1, pag. 459 et cap. 5, pag. 471), non modo libere, sed satis aspere Cyprianum propterea redarguit, quod Demetrianum, his tantum refellat et oppugnet testimoniis sacrae Scripturae, quam gentilis ille homo »vanam, fictam, commentitiamque putabat.« Quamobrem haud dubitanter asserit illum in »ea«, sicut loquitur, »oratione« nec plane, nec rite susceptum explevisse defensoris christianae religionis munus. Non aliter igitur illum excusari [Col. 0984C] posse opinatur, nisi quia »raptus eximia eruditione divinarum Litterarum, ut iis solis contentus esset, quibus fides constat.«

Verum tametsi Demetrianus nefandis gentilium superstitionibus addictissimus fuerit, sacraeque Scripturae nostrae rejecerit auctoritatem; non temere tamen Cyprianus noster vera ejus testimonia ad propulsandas iniquas illius criminationes adhibet. Quaedam enim hujus libri initio, ex Proverbiorum, et Matthaei libris citat praecepta, quibus insano homini et insulse latranti responderi prohibetur. At quid, quaeso, impedit quominus haec, quae rectae rationi plane consentanea sunt, et ab omnibus sanae mentis hominibus observata, contra quemlibet etiam pertinacissimum gentilem proferri possint? Alia [Col. 0984D] etiam longe plura retulit testimonia, quibus publicae illae, de quibus ethnici conquerebantur, clades, a sacris nostris Vatibus, quemadmodum diximus, praenuntiatae fuerant. Sed cum perspicue demonstret hasce praedictiones suum sortitas esse effectum, nonne ex iis non infirmum profecto duxit contra ethnicos argumentum?

Ad haec vero, Demetrianus saepius Cyprianum, sicuti ipse fatetur, et jam annotavimus, convenerat; ut cum eo de sua ac christiana religione disputaret. Quamvis autem illum ut pote ineptissimum nugatorem, ac Christianos omnium publicarum calamitatum auctores esse tam pertinaciter, quam falso clamitantem prudenti silentio spreverit; non tacuit [Col. 0985A] tamen semper. Nam »haec, inquit, considerans saepe conticui (Cyprian. ad Demetr. p. 185).« Audis quidem eum dicentem saepe, sed non semper conticui. Si ergo illi aliquando respondit, nonne tum demonstrare potuit quanta sit Veteris nostri Testamenti auctoritas, quod a Judaeis, tametsi infensissimis nostris hostibus, accuratissime semper custoditum accepimus?

Sed cur, inquies, illud in publico non probavit scripto, quo non solum Demetrianum, sed alios etiam gentiles »ad bonum,« ut ipse ait, »veritate cogente,« adducere volebat? Verum quid, tunc, obsecro te, hac probatione opus erat, si id in privatis cum Demetriano colloquiis, et alio in libro, antea divulgato, demonstraverit? Atqui hoc plurimi, ut infra [Col. 0985B] dicemus, in libro de Idolorum Vanitate, ab ipso factum putant.

Quid etiam, quod ille in isto ad Demetrianum libro praecipua christianae religionis de unico et vero Deo, ac Christo Domino documenta quibusdam probat asseritque petitis a ratione sola argumentis, quibus non penitus obcaecati gentiles poterant facillime convinci? Nam utrumque plane ostendit confessione publica daemonum, quos Christiani solo magistri sui Christi nomine adjuratos, ex obsessis ipsorummet gentilium corporibus ejiciebant (Ibid. pag. 192). Nihil autem, ut alibi nec semel vidimus, potuit hac probatione certius, clariusque proferri (Dissert. in Minut. cap. 2, art. 3; et in Lactant. cap. 9, art. 2; et in Tertull. cap. 10, art. 7).

[Col. 0985C] Denique Demetrianum, qui Christianos publicarum calamitatum causam esse garriebat, hinc etiam refellit; quia hae in sceleratorum hominum poenam infliguntur. Atqui hoc ille in libro manifestissimum cuilibet fecit tam corruptos fuisse gentilium, quam castos, sanctosque Christianorum mores. Recte igitur inde concludit non ab his quidem Christianis, sed ab ipsismet gentilibus has in mundum concitari calamitates, quibus Deus improbos homines pro merito castigat, bonorum vero probat virtutem. At tria haec capita nec plura in hoc libro agenda sibi proposuerat. Suscepto igitur christianae religionis ab objectis a Demetriano et aliis gentilibus calumniis vindicandae officio recte functus est. De hac porro [Col. 0985D] Lactantii, qua non modo Cyprianum, verum etiam Tertullianum, et Minutium Felicem vexavit censura, plenius in superioribus dissertationibus nostris disputavimus (Dissertat. in Tertull. cap. 2, art. 4; et in Minut. cap. 2, art. 2.).

Caeterum Lactantius meritis laudibus non fraudavit Cyprianum, cujus ingenium et eloquentiam hisce verbis praedicat »Unus praecipuus et clarus exstitit Cyprianus, quoniam et magnam sibi gloriam ex artis oratoriae professione quaesierat, et admodum multa conscripsit in suo genere; erat enim ingenio facili, copioso, suavi, et quae sermonis maxima est virtus, aperto; ut discernere nequeas utrumne ornatior in eloquendo, an facilior in explicando, an potentior [Col. 0986A] in persuadendo fuerit (Lactant. lib. V Inst. cap. 1, pag. 459).«

Plurima alia ejus praeconia, quae omnis aetatis, nec dubiae fidei, scriptores sacratissimo martyri tribuerunt, hic accumulare facillimum esset. Sed quia plerisque omnibus operum illius editionibus praemissa sunt, actum agendum esse non duximus.



ARTICULUS II. De libri hujus aetate.

Neminem profecto esse putamus, qui his, quae paulo antea de horrenda pestis in Africa vexatione retulimus, auditis, ultro non fateatur hunc librum a Cypriano compositum fuisse, cum illa dirius in homines [Col. 0986B] grassaretur. At exorta est anno Christi 250, ac Decio jam imperante. Per decem autem ut minus annos illa durasse narratur, ita tamen ut interdum videretur imminui ac relaxari. Quamobrem non inde certo colligi potest quo potissimum tempore hic liber publicam in lucem exierit, nisi majorem illius violentiam cum aliis rebus ab eodem Cypriano gestis et pronuntiatis componamus. Constat vero tum ab illo divulgatum fuisse, postquam Demetrianum saepe saepius domi suae audivisset, de pestis aliisque publicis cladibus conquerentem. Carthagine ergo morabatur, ubi Demetrianum in suam admisit domum, minusque timebat tyrannorum in Christianos furorem et persecutionem. Cum autem Decius sub finem anni 249, imperator factus, novam in eos [Col. 0986C] concitavisset, Cyprianus Carthagine secessit, illucque anno subsequente circa mensem Aprilem rediit, quo eadem persecutio sedata esse perhibetur. Et vero quae ibi habuit concilia, hunc primum ejus reditum satis aperte probant. Ibi vero remansit ad annum usque 258, quo aliam iterum declinavit commotam a Valeriano imperatore persecutionem, ac paulo post illustri martyrio vitam finivit. Librum itaque hunc scripsit intra annum 252 et 258. Jam autem vidimus tantam, regnante Gallo, fuisse pestis morborumque vim, ut scriptores testificentur inde dumtaxat, uti diximus, notum esse illius imperium. Atqui Gallus post Decii imperatoris mortem ab anni 251 fine usque ad 253 Romanis imperavit. Circa ergo hoc tempus hic ad Demetrianum liber a Cypriano [Col. 0986D] scriptus haud immerito videtur.

Quamdiu vero Gallus regnavit, illum exaratum, aut certe promulgatum non fuisse inde colligi potest, quod ipse auctor noster asseverat Deum, aequissimum scelerum vindicem, numquam dimisisse impunitam tyrannorum in Christianos crudelitatem. »Nam, ut memorias, inquit, taceamus antiquas, et ultiones pro cultoribus Dei saepe repetitas, nullo vocis praeconio revolvamus, documentum recentis rei satis est, quod sic celeriter, quodque in tanta celeritate sic granditer nuper secuta defensio est ruinis regum, jacturis opum, dispendio militum, diminutione castrorum (Cyprian. ad Demet. pag. 192).« Quidam vero existimant his verbis indicari funestum Decii, [Col. 0987A] filiorumque ejus, qui ad internecionem deleti, spoliatisque eorum castris, et raptis opibus, miserabiliter interierunt. Neque id quidem negamus, sed arbitramur aliquid amplius designari. Quando enim Cyprianus haec scribebat, lues non saevius umquam grassata est, nec majorem depopulationem hominibus intulit. At illud, regnante Gallo, ejusdem Decii successore, contigisse ostendimus. Is autem post decimum octavum regni sui mensem, et Volusianus ejus filius, quem Caesarem creaverat, a suis militibus interfecti sunt. Similem quoque Aemilianus, imperator tum renuntiatus, post tres menses sortem habuit. Valerianus porro in ejus locum circiter Augustum mensem anni 253 suffectus, imperii sui initio Christianos singulari amicitia et charitate complexus [Col. 0987B] est, donec sub finem anni 256, aut incunte anno subsequente, novam concitavit in illos persecutionem. Cyprianus itaque illud tempus adeo opportunum nactus, librum hunc adversus Demetrianum et alios gentiles, aut mense Septembri ejusdem anni 253, aut paulo post divulgasse verisimilius videri potest. Tum siquidem potiori jure, quam ante Galli et Volusiani mortem, dicere ei licuit illatas contra jus omne Christianis injurias a supremo et justissimo Deo ruinis regum vindicatas fuisse. Si quis tamen adhuc contendat haec de Decii tantum morte intelligenda esse, ac validioribus argumentis id probaverit, cedemus illico et illius opinioni subscribemus.



ARTICULUS III. De hujus libri manuscriptis codicibus.
[Col. 0987C]

Plures ex Regia et Colbertina bibliotheca habuimus hujus libri manuscriptos codices, vario tempore et a variis librariis exaratos quos hunc eumdem librum examinando, cum editis contulimus. Nobis autem primos, jubente illustrissimo abbate Tellerio de Louvois, suppeditavit alter ejusdem Regiae bibliothecae custos, Johannes Boivin, non solum graeca, sed latina etiam eruditione celeberrimus. Alios vero nobiscum communicavit vir cl. D. Carolus Duchesne solito nec satis umquam laudando illustrissimi abbatis Colberti favore. Unum praeterea nobis subministravit Dominus de Targni doctor Sorbonicus, et alium nostra Sangermanensis monasterii bibliotheca.

[Col. 0987D] Alii adhuc plurimi in aliis exstant bibliothecis, ex quibus unum supra viginti Stephanus Baluzius, et scriptis et eruditione omnibus notissimus, undique collectos ad concinnandam, jamdudum susceptam omnium Cypriani Operum editionem recensuit, et eorum catalogum nobiscum communicare dignatus est. In illis autem et aliis designandis sequemur ordinem aetatis, qua singuli quique scripti fuisse peritioribus et ipsi Baluzio videntur.

Primus autem omnium nominandus est Seguierianus, qui olim fuit bibliothecae illustrissimi Galliarum Cancellarii Seguierii, nunc vero illustrissimi du Cambout de Coislin, Metensis ecclesiae episcopi, Franciae Ducis et Paris, ac Imperii principis, qui [Col. 0988A] quidem codex ante mille annos scriptus esse asseritur.

Quinque alii ab annis octingentis exarati dicuntur, quorum primus est Pithaeanus, secundus Colbertinus, tertius in nostro sancti Albini Andegavensis monasterio, quartus olim in abbatia sancti Mauri Fossatensis, nunc in clarissimi viri Stephani Baluzii, quintus in sancti Martini Turonensis bibliothecis habentur.

Tres alii anaorum 700 vel 600 aetatem praeferunt, et primus quidem Regius, alter Baluzianus, et tertius Tarniensis. Duo annorum 500; alter quidem sancti Petri le Moustier, et alter beatae Mariae de Laetitia. Quinque annorum 400 primus sancti Remigii Remensis, secundus Sorbonae, tertius et quartus sancti [Col. 0988B] Victoris Parisiensis, quintus clarissimi Domini Bohier Divionensis senatus Praesidis, sextus Baluzianus. Quinque tandem annorum aut 300, aut 250: et duo quidem Regis nostri Christianissimi, tertius sancti Dionysii Remensis, quartus Gratianopolitanus, quintus clarissimi Domini de la Molgnon, senatus Parisiensis Praesidis infulati.



ARTICULUS IV. De hujus libri editionibus.

Quam magna fuit Cypriani ob vitae sanctitatem ac doctrinam famae celebritas tam multiplicatae sunt Operum ejus editiones. Pluribus autem ea videtur antiquior, quae sine ullo vel aetatis, vel loci, vel typographi [Col. 0988C] nomine, atque, uti quidam putant, statim post inventam typographicam artem excusa est. Altera Spirae divulgata fuit anno 1471, sed mendis passim foedata, tum dehinc alia anno 1483 Venetiis, ex Lucae Veneti typographia prodivit. Posthaec Parisiis anno 1512, alia quibusdam seu veris, seu spuriis Cypriani Operibus aucta, Remboldi typographi et aliorum labore concinnata est. Haec autem recognita fuit ab Erasmo, qui ei praemisit praefationem, ac nonnullas annotationes, quae ex Frobenii officina annis 1520, 1525, 1528, in vulgus exierunt.

Tum dehinc eadem Cypriani Opera anno 1541 apud Hervagium, et eodem anno Antuerpiae apud Johannem Crinitum, ac Parisiis apud Langelierum excusa sunt. Posthaec Basileae edita fuerunt anno [Col. 0988D] 1544 in Quenteliana officina Henrici Gavii studio, et apud jam laudatum Frobenium anno 1549, rursusque apud Hervagium anno 1550.

At sicut memorata Antuerpiensis editio in octavo uti loqui amant, publicata est, ita et Lugdunensis annis 1537, 1549 et 1556, Venetiana anno 1547, et Frobeniana 1603. Sed has et superiores editiones nec perfectas, nec accuratas esse plerique opinantur.

Postea vero eae D. Cypriani lucubrationes ad manuscriptos codices cura ac labore Guillelmi Morellii castigatae elegantique charactere cusae, in publicam lucem Romae anno 1563, emissae sunt; atque subsequenti Parisiis recusae, sed auctae et emendatiores. Eodem autem anno 1564, soli Tractatus Cyprianici [Col. 0989A] post Leonis Magni Opera Parisiis, apud Claudium Fremi editi fuerunt.

Pamelius vero novam ex antiquis manuscriptis et editis codicibus emendatam adornavit omnium Cypriani Operum editionem, quae primum Antuerpiae anno 1568, typis mandata est, ac postea ibidem anno 1589, et Parisiis 1574. Dehinc autem anno 1593, Simon Goulartius Calvinianae sectae assecla novam adornavit Operum Cypriani editionem, a Johanne le Preux typis mandatam, quae adhuc Parisiis divulgata annis 1532, 1603 et 1644. Sed prius anno videlicet 1616, Parisiis ex Michaelis Chapelet typographia prodivit, eamque Pauli Manucii et Guillelmi Morellii editionum, ac plurium manuscriptorum ope emendatam testificantur.

[Col. 0989B] Novis deinceps curis aliam publici juris fecit Rigaltius (Rigalt. observat. pag. 170), quam quidem a se recognitam asserit variis lectionibus, a Marcello II papa, et Antonio Augustino episcopo collectis ex optimis, uti ait, Veronensi et Beneventano exemplaribus. Monitos autem nos esse voluit has variantes lectiones a se decerptas fuisse ex Cypriani volumine, in quo illas Carolus de Montchal, Tolosatum archiepiscopus, propria manu descripserat, sed novem tantummodo in hunc librum exhibet, ex illo Veronensi decerptas. Primum vero haec editio Parisiis anno 1646, et iterum anno 1666 cum quibusdam Pamelii observationibus, ex viduae Mathurini Dupuis officina publico usui donata est.

Ultimam Cyprianicorum Operum editionem, Oxonii [Col. 0989C] anno 1682 divulgatam, debemus illustri viro Johanni Fell, Oxoniensi episcopo, qui illam ad decem et octo Anglicanos codices, diversis manibus exaratos, et varias lectiones sibi ex Anglia et Gallia missas non sine magno, et ab omnibus laudando labore recognovit et illustravit. Nec minore laude dignam aestimamus bonam doctissimi scriptoris fidem, qui palam professus est se ab iis procul remotum fuisse, qui non absque insigni religionis damno, suam in ostendendis veterum Patrum naevis operam collocant. Utrum autem ubique et semper promissis steterit, certiores nos faciet clarissimus vir Stephanus Baluzius, qui collectis undique Cyprianicarum lucubrationum manuscriptis codicibus, novam illarum editionem jam a longo tempore meditatur. Quo vero [Col. 0989D] eam caeteris accuratiorem fore magis confidimus, eo certius illius de aliis omnibus, hactenus vulgatis, editionibus judicium exspectamus.



ARTICULUS V. De variis in hunc librum annotationibus.

Variae sunt doctorum hominum in hunc, de quo disputamus, librum notae et observationes. Duas autem tantum Erasmus in illum reliquit, ac prima quidem demiratur quemdam maluisse hunc tractatum potius appellare, quam epistolam. Ibi vero adjecit Cyprianum videri sensisse mundum hunc senio reddi deteriorem. Sed quae de hujus scriptionis titulo annotavimus, satis ostendunt quo jure tractatus [Col. 0990A] nomine inscribatur. Non solus porro auctor noster, sicuti infra videbimus, arbitratus est mundum senescere, et senio fieri deteriorem, seu potius illum non secus atque hominem, vexari senectutis infirmitatibus.

Plures sane, sed brevissimas in hunc librum Guillelmus Morellius edidit observationes, quibus nihil aliud egit, quam ut patefaceret quomodo Cypriani textus ex antiquis codicibus, aut sacrorum Bibliorum libris corrigendus sit. Unum vero dumtaxat animadvertit, videlicet Cyprianum ibi de Exorcistis facere sermonem, ubi de daemonibus, quos Christiani ex obsessorum corporibus ejiciebant, contra ethnicos disputavit. Sed nobis ille, sicuti infra dicendum, non de solis Exorcistis, sed omnibus plane [Col. 0990B] Christianis loqui videtur.

Novem quoque supra quinquaginta Pamelius composuit in hunc librum notas: sed eae pleraeque omnes spectant illius textus corruptionem, aliis vero paucioribus dicta Cypriani aliorum veterum Scriptorum auctoritate, aut enucleare, aut confirmare nititur. Sed quia catholicae Ecclesiae documenta iis illustrare conatus est, non omnes Goulartio placuerunt. Eas itaque tentavit ad Calvinianae suae sectae placita reducere. Praeterea omnes ipsasmet Pamelii in hunc librum observationes recudi curavit, quibus paucas adjecit hac nota § Distinctas. Plerisque autem omnibus indicat varias quasdam unius manuscripti codicis, secum a Bovaeo communicati lectiones. Quinque enim dumtaxat iis adjecit, quarum prima nos [Col. 0990C] monet in corruptione praesertim morum consistere mundi senectutem. Secunda vero observat longaevam priscorum hominum vitam confirmari diluvii generalis historia. Tertio dehinc animadvertit antiquas Christianorum preces ad Deum dirigi per Christum sine sanctorum invocatione. Sed ostendere debebat utrum eam Cyprianus alicubi saltem negaverit. Quarto fatetur veteres Christianos usos fuisse externo crucis Christi signo, sed sine superstitione, et ulla doctrinae de Christi merito imminutione. Bene quidem est, quod hujus venerandi signi usum comprobet. At quis umquam superstitiosum illius abusum probavit, aut doctrinam de Christi merito infirmari impune passus est? Denique variis antiquorum Ecclesiae Patrum testimoniis probat nullum post hanc [Col. 0990D] vitam dari poenitentiae locum. Sed ibi pro genuina citat spuriam Justini martyris commentationem.

Paucas postea in hunc librum notas Rigaltius concinnavit, quae in ejus editione anno 1664, ab aliis in Orationem Dominicam non distinguuntur. Non plures quippe sunt, quam novemdecim. At novem ex illis exhibet Veronensis, uti diximus, codicis lectiones; aliis vero, quae, una excepta, brevissimae sunt, quaedam Cypriani verba explicare, aut confirmare conatur.

Duplex in Oxoniensi editione notarum, satis commodo ordine digestarum, genus est. Prioribus autem minori charactere excusis proferuntur variae codicum quidem manuscriptorum, sed neutiquam antiquarum [Col. 0991A] editionum lectiones. Cur autem hae omissae sint, exploratum non habemus. Secundi vero generis notae ad explicandum et stabiliendum Cypriani textum conducunt. In his porro doctus ille vir laudandae procul dubio brevitati consuluit. Longiores caeteris sunt duae priores, quarum altera opinionem illorum refellit, qui opinantur Demetrianum fuisse Africae proconsulem. Altera vero respondet Lactantio, qui Cyprianum, ut supra diximus, ideo corripit, quia sacrae Scripturae auctoritate pugnavit adversus ethnicum hominem, qui illam plane penitusque rejiciebat, et aspernabatur, Dissimulare porro non possumus nonnullas minus quidem probandas esse quasdam eruditi sane editoris observationes, atque in primis penultimam, qua contendit rejectos a Cypriano purgatorios ignes, de [Col. 0991B] quibus nihil prorsus in mente habebat. Sed de his infra suo loco agendum.



CAPUT III. NOVAE IN HUNC LIBRUM OBSERVATIONES.



ARTICULUS PRIMUS. De sacrae Scripturae auctoritate, et quibusdam illius locis.

Lubenti certe animo fatebimur verum illud esse, quod Lactantius asseruit Cyprianum eximia raptum fuisse divinarum Litterarum eruditione (Lactant. lib. V Inst. cap. 4, pag. 471). Quomodo enim illarum doctrina rapi non potuisset, quibus divini magisterii et nominis tribuit auctoritatem (Cyprian. lib. [Col. 0991C] ad Demetr. pag. 185)? In antiquis autem editionibus ac pluribus manuscriptis exemplaribus absunt haec duo verba et nominis (Ibid. pag. 187 et 188): sed leguntur in quinque aliis, nec ibi addita temere videntur. Supremam autem sacrarum nostrarum Scripturarum auctoritatem ideo tam asseveranter praedicat (Ibid. pag. 187, 188, 190, 192, 193, 194 et 195); quia persuasum omnino habuit ipsummet Deum, ac Spiritum sanctum in illis locutos, easque compositas fuisse a Prophetis et scriptoribus, qui codem Spiritu sancto pleni erant. Constans vero semper fuit haec Cypriani sententia, quam in hac commentatione et plerisque omnibus scriptis suis, ac potissimum in tribus adversus Judaeos libris, tamquam certam et minime dubiam ponit et sequitur. Nihil itaque opus est illud [Col. 0991D] a nobis fusius probari.

At operae forsitan alicujus pretium erit observasse quaedam Ezechielis verba alio modo in hoc citari ad Demetrianum, quam in secundo illius adversus Judaeos libro. Nam ea eidem Demetriano (Ibid. pag. 194), aliisque gentilibus sic objicit: »Vadite, et caedite, et nolite parcere oculis vestris. Nolite misereri senioris, aut juvenis, aut virginis; et parvulos et mulieres interficite, ut perdeleantur. Omnem autem super quem signum scriptum est, ne tetigeritis. Quod autem sit hoc signum, et qua in parte corporis positum sit manifestat alio in loco Deus dicens: Transi per mediam Hierusalem, et notabis signum super frontes virorum, qui ingemunt et moerent ob iniquitates, [Col. 0992A] quae fiunt in medio ipsorum (Ezech. cap. IX, 4).« In secundo autem adversus Judaeos libro: »Transi per mediam Hierusalem, et notabis signum super frontes virorum, qui ingemunt et moerent ob iniquitates quae fiunt in medio ipsorum. »Item illic Vadite et caedite, et nolite parcere oculis vestris . . . . . Omnem autem super quem signum scriptum est, ne tetigeritis (Idem, lib. II adv. Judae. § 22, pag. 47).« Hoc autem secundo loco sequitur sacrorum Bibliorum ordinem, quem cernis priori inversum. Sed nemo umquam negabit id licitum fuisse Cypriano, qui voluit hac ratione seriem sermonis sui aptiori transitione connectere. Nonnullis itaque mirum fortasse magis videbitur cur in hoc posteriore loco dixerit. »Item illic, in priore autem: Manifestat alio in loco.« [Col. 0992B] Nam haec in eodem scripta sunt. Numquid ergo in auctoris nostri textu describendo erraverunt oscitantes librarii, qui illo, et non alio in loco scribere debebant? Num vero ad alium aliquem, quod vix credimus, locum respexit?

Caeterum ibi, sicut alibi (Idem ad Demetr. pag. 94) sequitur Septuaginta duorum interpretationem, atque ubi etiam haec retulit verba: »Quaerite Deum, et vivet anima vestra (Psal. LXVIII, 33);« quae quidem non ex propheta Amos, in Oxoniensi editione citato, sed ex Psalmo LXIX, juxta eamdem Seniorum interpretationem desumpta sunt.

Majorem fortasse admirationem aliquibus movebunt citata ab illo adversus ethnicum hominem quaedam Novi Testamenti verba: sed haec paucissima, et [Col. 0992C] ipsiusmet Christi sunt. Duas autem cur ea protulerit nobis reddit rationes. Primo quidem, quia Christus neminem umquam fefellit. Secundo, quia plura praedixit quemadmodum revera evenerunt. Quamobrem ethnicos, adhibita hac cautione, sic alloquitur: »Credite illi, qui omnino non fallit; credite illi, qui haec omnia futura praedixit (Cypr. ibid. pag. 195).« Jure autem potiori testimonia Veteris Testamenti urget adversus illos, qui nescire poterant ea Christianos accepisse ab infensissimis suis hostibus Judaeis, a quibus illud integrum et sanum servatum fuerat (Dissertat. super. cap. 5, art. 3 seqq.).



ARTICULUS II. Quomodo Cyprianus Deum exsistere demonstret ex recta humani corporis statura, ex solis et aliarum rerum creatione, atque ex publica daemonum, a Christianis ex obsessis corporibus ejectorum confessione.
[Col. 0992D]

Quamquam Cyprianus in hoc ad Demetrianum libro pro certo, et jam a se alibi probato, sumat unum dumtaxat esse Deum; quibusdam tamen, nec minimi quidem momenti, argumentis illud tam clare, quam breviter demonstrat. Primum autem illud est, quo in ethnicum hominem sic pugnat: »Rectum te Deus fecit . . . . . tibi sublimis status, et ad coelos atque ad Deum sursum (meliores codices suum) vultus erectus est. Illuc intuere, illuc oculos tuos erige, et in supernis Deum quaere . . . . . cum statu oris et corporis animum tuum statue. Ut cognoscere Deum possis, te ante cognosce. (Cyprian. ad Demetr. pag. 192).« [Col. 0993A] Deum itaque revera exsistere, ac esse unicum, inde luculenter conficit, quod homo si se ipsum, et animum suum cognoscat, si ad statum suum sublimem attendat, si vultum ad coelos erectum serio consideret, tum cogetur fateri se a Deo conditum, ac coelos et omnia creata ab illo fuisse. Nos vero hanc argumentationem in nostra de Lactantii libris dissertatione excussimus et explanavimus. Quin etiam sol ipse solus omnibus evidentissime patefacit clarissimum (Dissertat. in Lactant. cap. 7, art. 3, et cap. 11, art. 2). ut ait idem Lactantius, et nos alibi annotavimus, lumen suum esse in argumentum divinae, et unicae majestatis (Ibid. cap. 12, art. 1), id est, exsistere Deum verum et unicum, a quo creatus est. Solis autem et coeli exemplum prae caeteris omnibus creaturis uterque [Col. 0993B] selegit, quia cunctis hominibus supremam Omnipotentis Dei, et ipsius solis, et coeli creatio majestatem et potentiam demonstrat.

Recte ergo Cyprianus inde concludit relinquenda esse idola, sive falsos gentilium deos quos error humanus invenerat, et agnoscendum ac colendum illum verum et unicum Deum, qui opem ejus implorantibus subvenire tam facile potest, quam frustra falsi dii precibus hominum invocantur.

Deinde vero Deum exsistere probat alio invictissimo sane argumento, quod ducit ex publica confessione daemonum, quos ethnici deos esse arbitrabantur. Nam ii a Christianis adjurati, non solum ipsorum verbis, tamquam spiritualibus flagris et tormentis, ex obsessorum ejiciebantur corporibus, sed palam quoque [Col. 0993C] fateri compellebantur se deos non esse, suisque praestigiis ac fallaciis illudere hominibus, ac unum dumtaxat, quem iidem Christiani colebant, esse Deum. Animadvertere autem juvat quanta confidentia hanc adversus ethnicos urgeat argumentationem. Demetrianum enim, caeterosque omnes ethnicos his compellat verbis; »O si audire velles (Mss. nostri codices velis) et videre, quando a nobis adjurantur, et torquentur spiritalibus flagris, et verborum tormentis de obsessis corporibus ejiciuntur, quando ejulantes et gementes, voce humana, et potestate divina flagella et verbera sentientes, venturum judicium confitentur. (Cyprian. ad Demetr. pag. 191.)« Instat adhuc acrius, et illos ad experimentum tantae potestatis, ac illius publicae daemonum confessionis faciendum sic provocat: [Col. 0993D] »Veni et cognosce vera esse quae diximus (Idem lib. de Idolor. Vanit. pag. 14).« Neque id semel dixit, sed duobus aliis repetit in libris (lib. ad Donat. pag. 4). Jam vero observavimus (Dissertat. sup. cap. 10, art. 6 et 79) eosdem gentiles non minus audacter a Tertulliano provocari, nec illud ab ullo umquam homine, si sani capitis sit, revocari posse in dubium.

Certo igitur certius est tum daemones a Christianis expulsos fuisse ex obsessorum corporibus. At si id mirum sit, mirabilius profecto qua ratione fugabantur. Non voce, quidem, humana, sed divina potestate cogebantur ex corporibus, quolibet tempore obsessis, exire, ejulantes, ait auctor noster, et gementes, ac [Col. 0994A] Christianorum, eos adjurantium, verbis non secus atque spiritalibus flagris, verberibus, ac tormentis caesi et excarnificati. Quapropter ille ad Donatum scribebat datam Christianis facultatem, qua poterant hos immundos et erraticos spiritus, »ad confessionem minis increpantibus cogere, ut recedant duris verberibus urgere; conflictantes, ejulantes, gementes incremento poenae propagantis extendere, flagris caedere, igne torrere. Res illic agitur, nec videtur, occulta plaga, et poena manifesta. (Cypr. lib. ad Donat. pag. 4).« Rursus autem alio in libro: »Videas illos nostra voce et operatione majestatis occultae flagris caedi, igne torreri, incremento poenae propagantis extendi, ejulare, gemere, et deprecari (Idem lib. de Idotor. Vanit. pag. 14).« Quocirca cuilibet Gentili fidenter [Col. 0994B] dicebat: »Videbis nos rogari ab eis quos tu rogas; timeri ab iis quos tu times, quos tu adoras. Videbis sub manu nostra stare vinctos, et tremere captivos quos tu suspicis, et veneraris ut dominos. (Idem ad Demetr. pag. 191).«

Tum itaque daemones non solum a Christianis torquebantur et ejiciebantur, sed ex obsessis etiam hominum corporibus quantumlibet inviti exeuntes, adigebantur palam declarare quibus praestigiis homines fallerent, se vero non esse deos, sed unicum dumtaxat esse Christianorum Deum. At nihil certe hac publica illorum confessione erat verius, certius et manifestius. Meritissimo igitur jure Cyprianus hanc adversus ethnicos elicit conclusionem: »Certe vel sic confundi in istis erroribus tuis poteris, quando [Col. 0994C] conspexeris deos tuos quid sint interrogatione nostra statim prodere, et praesentibus licet vobis, praestigias illas et fallacias suas non posse celare. (Ibid.)« Aut sicut in alio libro dixerat: »Unde veniant et quando discedant, ipsis etiam, qui se colunt, audientibus confiteri. (Idem lib. de Idolor. Van. pag. 14).« In aliis porro dissertationibus nostris totam hanc argumentationem enucleavimus, planumque cuilibet fecimus tanti illam esse roboris; ut inde invictissime demonstretur tam falsos esse gentilium deos, quam unicum esse Deum, atque idcirco tam falsam esse eorumdem gentilium quam veram Christianorum religionem (Dissertat. in Minut. cap. 20, art. 3, et in Lactant. cap. 10, art. 2, et in Tertul. cap. 10, art. 6 et 7).

Morellius porro in suis ad hunc librum observationibus [Col. 0994D] animadvertit Cyprianum ibi sermonem fecisse de Exorcistis Christianis, qui daemonia ex obsessorum corporibus ejiciebant. At certe si Cyprianum de iis tantum, qui Exorcistarum ordine initiati erant, locutum esse existimat, plane fallitur. Nam Cyprianus in jam citato libro ad Donatum diserte asserit cuivis Christiano concessam fuisse daemonia ejiciendi potestatem. Nos quoque in superiori nostra dissertatione ostendimus tum a quibuslibet Christianis, quemadmodum ab Exorcistis, ejectos fugatosque daemones (Dissertat. in Tertul. loc. cit.).



ARTICULUS III. Credendum Christo, qui sanguinis sui pretio hominem sacro Baptismate regenerat, de duplici mortis illius signo; de poenitentia, ac quo sensu nemini, hanc vitam agenti, sera esse dicatur.
[Col. 0995A]

Satis homini non est Deum cognoscere, sed illi etiam debet credere, ac Christo, qui ab ipso Patre suo aeterno missus, »redemit credentem pretio sanguinis sui, reconciliando hominem Deo Patri, vivificando mortalem regeneratione coelesti (Cyprian. ad Demetr.)« At quaenam est illa coelestis regeneratio, nisi sacri Baptismatis sacramentum, quo, ut ait Apostolus consepulti sumus cum Christo »in mortem, ut quomodo surrexit a mortuis per gloriam Patris, ita et nos in novitate vitae ambulemus? (S. Paul. Epist. ad Roman. cap. VI, 4.)« Quamobrem Cyprianus paulo [Col. 0995B] antea scripserat: »Qui exposita nativitate terrena, spiritu recreati, ac renati sumus, non jam mundo, sed Deo vivimus (Cypr. ibid. pag. 193.)« Dixit autem exposita, id est deposita et abjecta nativitate terrena; quo sensu Tertullianus et Lactantius, quemadmodum in superioribus dissertationibus observavimus, hoc verbo utuntur. Nec semel quidem illud auctor noster adhibet, sed alibi quoque, et in suo imprimis ad Donatum tractatu, ubi admirabiles Baptismi effectus totis eloquentiae suae viribus describit, ac praedicat (Idem ad Donat. pag. 3).

At sicut recte docet Baptismatis gratiam esse sanguinis Christi pretium, ita etiam asseverat ad eumdem ejus sanguinem, et crucis tormentum pertinere signum, quo quisquis invenietur insignitus, salvus et [Col. 0995C] incolumis reservabitur (Ibid. pag. 194). Quod quidem probat supra citato Ezechielis testimonio, et his insuper Moysis in Exodo verbis: Et erit sanguis in signo vobis super domos, in quibus vos eritis; et videbo sanguinem, et protegam vos, et non erit plaga diminutionis cum percutiam terram Aegypti (Exod. cap. XII, 13). Quodnam autem sit illud signum, ipse nobis indicat in vicesimo secundo secundi adversus Judaeos libri capite, ubi, utrumque illud Ezechielis et Moysis testimonium retulit (Cypr. lib. II adv. Judae. cap. 22, pag. 46). Hujus quippe capitis titulus est: »Quod in hoc signo crucis salus sit omnibus, qui in frontibus notentur.« Nos vero alibi post Augustinum annotavimus hanc aliasque capitum inscriptiones, ab ipsomet Cypriano esse profectas. Eodem porro modo [Col. 0995D] citata Exodi verba, in hoc libro scripta sunt, atque in nostris tractatus ad Demetrianum codicibus. At in illius editionibus pro In quibus eritis, legimus: In quibus vos eritis.

Addit ille agnum Paschalem fuisse hujus signi umbram et imaginem, cujus veritas in Christo moriente impleta est. Rationem vero hanc statim reddit: »Et illic percussa Aegypto, Judaicus populus evadere non nisi signo et sanguine agni potuit, ita et cum vastari coeperit mundus et percuti, quisquis in sanguine et signo Christi inventus fuerit, solus evadet. (Idem ad Demetr. pag. 194).« Hac autem comparatione et argumentatione rursus probat neminem in fine mundi salvandum, nisi signum crucis Christi praetulerit, [Col. 0996A] quemadmodum nullus ex Aegypto salvus et incolumis evasit, nisi agni signo et sanguine notatus.

Nemo tamen in animum inducat Cyprianum existimavisse quemlibet eo solo crucis signo, fronti suae praefixo, salvum fieri. Ad aeternam enim felicitatem comparandam bona insuper opera requiruntur. Neque alio sensu dixit: »Credite illi, qui credentibus credentibus praemium vitae aeternae dabit (Ibid. pag. 195).« Nam ille in suis passim, ac plenis etiam scriptis, uti in libro de Opere et Eleemosynis, et libro tertio adversus Judaeos plane ostendit praeter fidem et crucis Christi signum necessaria esse bona opera, quorum merito possimus sempiternam beatitudinem consequi.

Plura autem recenset et praedicat bona Christianorum [Col. 0996B] opera, de quibus postea agendum. At nemo sane negabit unum ex iis esse, quo hominem, et impii falsorum deorum cultus, et pristinorum delictorum poenitet. Etenim si vera et sincera sit poenitentia: »Venia, inquit, confitenti datur, et credenti indulgentia salutaris de divina pietate conceditur (Ibid. pag. 196)« Neque ullus difficultatem illius obtinendae excusare ullo modo potest. Nam patet, ait ille, »ad indulgentiam Dei aditus, et quaerentibus, atque intelligentibus veritatem facilis« accessus est (Ibid.) Quin etiam nullum vult aut infirma, aut provectiori aetate retardari, quominus acta poenitentia salutem adipiscatur; quia »in isto adhuc mundo, inquit, nulla sera est (Ibid.)« Tantum siquidem est sanguinis Christi pretium, ut »sub ipso, [Col. 0996C] ait adhuc ille, licet exitu, et vitae temporalis occasu, venia confitenti detur, et credenti indulgentia concedatur;« et ita, »ad immortalitatem sub ipsa morte transitur.« Verum ibi doctus Oxoniensis, tametsi ecclesiae Anglicanae episcopus, scite observat haec ad ethnicum hominem, nec sacris baptismi undis adhuc renatum, facta esse verba; quandoquidem improbis et sero resipiscentibus Christianis non potest tam facilis venia promitti. Et certe id saepius probat Cyprianus, ac praecipue toto suo de Lapsis tractatu, ex quo haec transcripsisse nunc sufficiat: »Quam magna deliquimus, tam granditer defleamus. Alto vulneri diligens et longa medicina non desit: poenitentia crimine minor non sit (Lib. de Lapsis, pag. 137).«



ARTICULUS IV. Utrum Cyprianus ignes purgatorios negaverit, quam diserte asserat aeternas fore poenas damnatorum, quorum brevis oculorum fructus perpetua visione pensabitur, ac quam variis et horrendis cruciatibus Christiani ab his excarnificati fuerint.
[Col. 0996D]

Post hanc vitam nullus, inquit, Cyprianus, poenitentiae et satisfactionis locus est, sed »hic vita aut amittitur aut tenetur. (Cyprian. ad Demetr. pag. 197).« At quo magis clara, et certa sunt haec posteriora verba, eo minus probabilis nobis videtur haec Oxoniensis episcopi animadversio: »De Purgatoriis ignibus, ait ille, non est quod quis sibi blandiatur, et [Col. 0997A] vitae postliminium speret ab inferis?« Numquid enim Cyprianus ibi purgatorios negavit ignes, quorum nullam ibi fecit mentionem? Numquid illos ibi notare necessario debuit? Minime gentium. Nam fatente eodem Oxoniensi episcopo, ibi ille contra gentiles disputat, qui quidem si in impio falsorum deorum cultu ad mortem usque perseveraverint, aeternis cruciabuntur inferni poenis et ignibus: si vero morte imminente, credant, convertantur, »et regeneratione coelesti,« sive baptismo regenerati, ex hac vita discedant, beatam immortalitatem statim consequentur. Quis autem non videt nihil inde contra purgatorios ignes posse concludi?

Postquam autem auctor noster plane pronuntiavit fore ut infidelium et improborum hominum animae [Col. 0997B] cum corporibus torqueantur aeternis doloribus, ac suppliciis, continenter adjecit: »Spectabitur illic a nobis semper, qui hic nos spectavit ad tempus, et in persecutionibus factis oculorum crudelium brevis fructus perpetua visione pensabitur (Ibid. pag. 195).« At rursum observat episcopus Oxoniensis his verbis exagitari evanida et saeva theatrorum gaudia, quae gentilium et christianae religionis persecutorum pascebant oculos. Sed docti viri venia nobis dicere liceat Cyprianum ibi non loqui, immo nec cogitasse quidem de publicis theatrorum gaudiis, sed de crudelissimo spectaculo gentilium, qui Christianos dirissimis cruciatibus excarnificari et necari avidissime spectabant. Sensus itaque illius est crudelium oculorum, quibus Christianos in persecutionibus immani feritate [Col. 0997C] cruciatos et occisos ethnici non magno sine gaudio spectaverunt, brevis fructus »perpetua visione pensabitur,« sive considerabitur et aestimabitur: »secundum Scripturae sanctae,« sicuti ille ibidem ait: »fidem dicentis: Vermis eorum non morietur, et ignis eorum non exstinguetur, et erunt ad visionem universae carni (Isai. cap. LXVI, 24).«

Quamvis autem dixerit brevem esse fructum gentilium, qui crudeles oculos horrendo Christianorum trucidatorum spectaculo oblectabant; hi tamen ipsimet Christiani tam longis, quam horrendis cruciatibus saepissime interficiebantur. Varia autem illorum genera Cyprianus sic depinxit: »Innoxios domo privas, patrimonio spolias, catenis premis, carcere includis, bestiis, gladio, ignibus punis. Nec saltem contentus [Col. 0997D] es dolorum nostrorum compendio, et simplici, ac veloci brevitate poenarum, admoves laniandis corporibus longa tormenta, multiplicas lacerandis visceribus numerosa supplicia, nec feritas atque immanitas tua usitatis potest contenta esse tormentis, excogitat novas poenas ingeniosa crudelitas (Cyprian. Ibid. p. 190).« Palam itaque facit suppliciorum, quibus sanctissimi martyres nostri torquebantur, duplex fuisse genus. Alia enimvero erant ordinaria, videlicet exsilium, spoliatio bonorum; catenae, quibus premi; carcer, quo includi; bestiae, a quibus devorari; gladius, quo plecti capite; ignes, quibus exuri solebant. Alia vero extraordinaria, nimirum longiora, multiplicata, et ea omnia, quae ingeniosa crudelitas, et [Col. 0998A] quemadmodum ille adhuc ait: »Insatiabilis carnificinae rabies, et inexplicabilis libido saevitiae (Ibid.)« excogitare umquam potuit. Sed de iis in superioribus nostris dissertationibus actum abunde a nobis fuit, et in sequenti adhuc agetur (Dissertat. in Lactant cap. 10, art. 2, et in Tertull. cap. 16, art. 1 et in Luc. Caecil. cap. 8, cap. 12).



ARTICULUS V. Quanta iniquitate ethnici condemnaverint Christianos, nec defensos, nec auditos; quam mirabilis fuerit eorum, quorum numerus semper augebatur, patientia, et quos Deus ultus est ruinis Regum, jacturis opum, dispendio militum, ac diminutione castrorum.

Quanto major ethnicorum in excarnificandis et interimendis [Col. 0998B] Christianis crudelitas, tanto major erat in iis condemnandis injustitia. Nam contra praescriptas naturalis, divini et humani juris leges eos nec defensos, nec auditos torquebant, condemnabant, ac quibuslibet necabant hactenus inauditis poenarum generibus. Quamobrem Cyprianus iniquissimos illos homines hoc argumento profligat et revincit: »Christianum esse aut est crimen, aut non est (Cyprian. ad Demetr. pag. 191).« Si crimen non est, innocens certe absolvi debuit. Si vero crimen est, qui se Christianum esse inficiabatur, is caeterorum reorum more quaestione torqueri debebat, donec crimen suum fateretur. Nam ideo legibus constituta est de reis quaestio, ut corporis dolore exprimatur an verum sit accusati crimen. Verum ethnici, spretis hisce aequissimis legibus, [Col. 0998C] Christianum se esse sponte et saepius confitentem, in ipso foro, et audientibus magistratibus ac praesidibus clamantem, ac falsos gentilium deos evertentem, quaestione crudelissima cogere nitebantur, ut se Christianum, id est, quod putabant, crimen negaret. Cyprianus itaque ethnicos his insectatur verbis: »Cum sponte confitear, et clamem, et crebris ac repetitis identidem vocibus Christianum me esse contester, quid tormenta admoves confitenti? . . . Dum me Christianum celebri loco, et populo circumstante, pronuntio, et vos et deos vestros clara et publica praedicatione confundo, quid te ad infirmitatem corporis vertis? Quid cum carnis imbecillitate contendis? (Ibid.)« Quis autem diffitebitur nihil iniquius, et omni humano, civili et divino juri magis contrarium [Col. 0998D] fieri umquam posse, quam hominem dirissimis tormentis compellere, ut crimen, cujus accusatur, etiam mendacio fallente, deneget, et ita negantem absolvere? Totam porro hanc argumentationem exposuimus et examinavimus in superioribus nostris dissertationibus de Minucii Felicis, et Tertulliani libris, ex quibus Cyprianus eam delibasse haud prorsus immerito videtur (Dissertat. in Minuc. cap. 8, art. 2, et in Tertullian. cap. 17, art. 2).

Sed urget adhuc ille, ac recte docet Christianum ad rejiciendam aut negandam religionem suam nec vi, nec tormentis cogendum, sed vincendum ratione, ac validis argumentis fidem ejus destruendam. Quapropter ethnicum hominem sic compellat: »Cum [Col. 0999A] animi vigore congredere, virtutem mentis infringe, fidem destrue, disceptatione si potes, vince, vince ratione. (Cyprian. ibid.)« Eadem sicuti ostendimus, est Tertulliani ac Lactantii argumentatio, quam iste hunc exprimit in modum: »Religio cogi non potest. Verbis potius, quam verberibus res agenda est, ut sit voluntas.« De his autem plura, ac nisi fallimur, satis abundanter in superioribus dissertationibus nostris disputavimus (Lactant. lib. V Institut. cap. 19, pag. 518. Dissertat. in Lactant. cap. 10, art. 3, et in Tertull. cap. 19, art. 1).

Quamvis autem Christiani cernerent se summa omnium iniquitate ac propter suum solum nomen ab ethnicis condemnari et trucidari; horribiles tamen cruciatus, sine ulla in persecutores suos malevolentia, [Col. 0999B] sed tanta profecto patientia, quanta animi fortitudine perferebant. Sibi enim a Deo praeceptum esse noverant, ne odio haberent ullum umquam hominem, ac ipsos etiam inimicos suos diligerent (Cyprian. ad Demetr. pag. 197). Quapropter nullam reddebant pro injuria vicem, sed pro odiis benevolentiam, ac pro inflictis sibi suppliciis monstrabant salutis iter (Ibid. pag. 172). Nemo itaque a tyrannis apprehensus reluctabatur, immo excarnificatus, gloriabatur, et gratias agebat. Quae quidem in superiori nostra dissertatione explicata sunt (Dissertat. in Tertull. cap. 21, art. 1).

Neque tamen illud infirmitati aut impotentiae adscribendum: Nimius, quippe, ut ait Cyprianus, et copiosus erat illorum numerus (Cyprian. loc. cit.). [Col. 0999C] Et certe vidimus quanta esset Tertulliani tempore illorum multitudo, qui cum quotidie multiplicarentur, longe plures, dum auctor haec scribebat, procul dubio esse debebant (Dissertat. in Tertull. loc. cit.) Non id itaque probandum esse censuit, quod omnibus notissimum erat, et gentiles molestissime ferebant. Sua igitur multitudine Christiani facile poterant gentilium ulcisci crudelitatem, quemadmodum a nobis adhuc in superiori dissertatione demonstratum est. (Ibid. cap. 22, art. 1).

Praeterea certo sciebant horrendam gentilium immanitatem non impunitam ab aequissimo judice Deo dimitti: »Patientes,« idcirco eos, inquit Cyprianus, »faciebat de secutura ultione securitas (Cyp. ibid. pag. 192).« At unde, inquiet aliquis, securitas tanta? Primum [Col. 0999D] quidem, quia omnipotens ipse Deus, id futurum esse disertis solemnibusque verbis promiserat. Deinde vero illum revera promissis stetisse hinc auctor noster conficit; quod »numquam, inquit, impiorum scelere in nostrum nomen exsurgitur, ut non statim divinitus vindicta comitetur. (Ibid.)« Nec id probatu difficile sibi esse asseruit, quod ex rerum praeteritarum historiis omnibus erat compertum. Satis itaque sibi sufficere existimavit recentis memoriae proferre exemplum, quo Deus gravissimas de Christianorum persecutoribus repetivit poenas, »ruinis regum, jacturis opum, dispendio militum, diminutione castrorum.« Jam vero vidimus his ejus verbis denotari funestissimam Decii imperatoris et filiorum ejus Decii, Trajani [Col. 1000A] et Etrusci cladem et mortem. Quam evidens autem et insigne fuerit illud divinae ultionis, ut loquitur auctor noster, documentum, ostendemus in subsequenti dissertatione in librum Lucii Caecilii de Mortibus Persecutorum; quo quidem aliisque pluribus exemplis palam omnibus fecit quales quantasque Decius aliique immanissimi Christianorum tyranni poenas Deo dederint. In aliis quoque dissertationibus nostris manifeste expendimus quam validum et invictum ex iis ad vindicandam christianae religionis veritatem argumentum ducatur (Dissert. in Luc. Caecil. cap. 7, art. 1).



CAPUT IV. Expenduntur Cypriani argumenta, quibus Demetrianum aliosque gentiles refellit, qui Christianos publicarum belli, famis, et pestis calamitatum causam esse criminabantur.
[Col. 1000B]


ARTICULUS PRIMUS. Primum Cypriani argumentum ex mundi senio desumptum examinatur.

Vidimus in superioribus nostris dissertationibus quam saepe et impudenter ethnici objecerint Christianos publicarum omnium calamitatum, quibus mundus vexabatur, ideo esse causam; quia illorum deos non venerabantur (Dissertat. in Arnob. cap. 6, art. 1, seqq. in Tertull. cap. 23, art. 1, seqq.). Quamvis autem toties insulsa illa criminatio, ab religionis nostrae defensoribus funditus eversa fuerit, [Col. 1000C] quoties ab iisdem ethnicis repetita; Demetrianum tamen aliosque non puduit eam redintegrare, cum Cypriani nostri tempore mundus triplici, belli, famis et horrendae pestis clade premebatur. Cyprianus itaque ad eos rursus refellendos hunc, uti annotavimus, conscribere librum coactus est. Quia vero eorum impudentiam, satis superque ab aliis repulsam, novis quibusdam rationum momentis comprimit, ea nunc solito more nostro examinanda sunt. Primum igitur demonstrat has, aliasque publicas clades, aut generatim, aut sigillatim spectatas, minime quidem a Christianis, sed nonnumquam causis naturalibus, et longe saepius maximis ipsorummet gentilium sceleribus, ac semper in sceleratorum hominum poenam excitari. Naturalibus autem causis eas generaliter tribuendas [Col. 1000D] esse colligi posse putat ex senio mundi, quem ad occasum et interitum vergere arbitrabatur (Cyprian. ad Demetr. pag. 186). Quatuor enim, inquiebat, inversae erant anni tempestates. Minor siquidem erat hyeme copia imbrium; aestate, solis flagrantia; verno tempore, coeli temperies; et autumno, fructuum foecunditas. Praeterea aurum, argentum, aliaque metalla in visceribus terrae decrescebant, et ubique deficiebant agricolae, naturae et milites. Quin etiam »canos, ait ille, videmus in pueris, capilli deficiunt antequam crescant, nec aetas in senectute desinit, sed incipit a senectute. (Ibid. pag. 187.)« Denique maxima erat morum depravatio. Atque ex his omnibus concludit mundum senescere, nec mirum esse si in ejus, veluti [Col. 1001A] in aliorum viventium, senectute omnia degenerent et deficiant.

Verum sicuti nullus dubitandi locus est, quin haec omnia vera sint, quae Cyprianus tam affirmate asseverat: ita sanctissimi Martyris pace, fas dicere nobis sit haec non accidisse, quia mundus, qui per tot post ejus mortem saecula integer perseveravit, jam tum senuerat, et fini suo erat proximus. Deinde vero aurum et argentum decrescebant exhaustis in quibusdam tantum locis, non autem ubique terrarum illorum venis. Frequentiores vero hominum mortes contigere potuerunt ex aeris intemperie et corruptione, unde etiam orta erat illa horrenda pestis, quae omnia depopulabatur. Pestilentissimus quoque aer efficere potuit, ut plane immatura esset in pueris canities, et vires, quae [Col. 1001B] in eis augeri debebant, tamquam in senibus minuerentur. Verum tametsi haec omnia ex naturalibus causis orta esse evidentissime probaretur, non minus tamen certum est tantas clades in improborum, uti mox videbimus, hominum accidisse vindictam.

Non singularis porro fuit Cypriani de proximo mundi fine sententia, sed ipsi cum aliis diversae aetatis Patribus communis. Lactantius enimvero et alii plurimi, ut suo loco observavimus, persuasum habuerunt fore ut totus mundus expleto ab ejus ortu sex millium annorum numero destrueretur. Alii autem, sicuti Tertullianus, putabant eamdem fore illius atque Romani Imperii ruinam. Alii tandem, ut Ambrosius et Gregorius Magnus, quemadmodum Cyprianus noster, praedicabant toties mundi finem imminere, [Col. 1001C] quoties publicis famis, pestis, et aliis extraordinariis calamitatibus vexabatur (Dissert. in Lactant. cap. 29, art. 1; et in Tertull. cap. 15, art. 1 et cap. 21, art. 1; Ambros. libr. X; Exposit. in Luc., § 10, pag. 1506; Gregor. Homil. 35 in Evangel. pag. 1612). At ne in animum, quaeso, tuum facile inducas id ab illis omnibus, tamquam certum, ac minime dubium pronuntiari, quod soli Deo cognitum esse certioribus Christi verbis didicerant. At quia videbant quaedam accidisse praenuntiata ab eodem Christo mundi labentis signa, de his monendos esse Christianos existimaverunt, ut de subsecuturis plane incerti, sanctiorem vitam ducerent, nec sibi promitterent longiorem. Ex publicis porro calamitatibus, quemadmodum ex morum corruptione nullus certo conficere [Col. 1001D] umquam potuit proximum esse mundi finem. At nemo quoque, uti putamus, negare potest rectissime a Cypriano nostro concludi publicas calamitates commotas fuisse gravissimis gentilium flagitiis, sceleribus, superstitionibus impiis, ac communi morum corruptela. Quomodo autem secundum hinc ille eruat argumentum, jam, si placet, expendamus.



ARTICULUS II. Quam luculenter Cyprianus demonstret publicas calamitates non ideo accidisse, quia Christiani verum Deum venerabantur, sed quia ethnici falsos colebant deos, et aliorum gravissimorum criminum rei erant, ubi de servorum poenis.

Constat sane mundum non a se ipso, ut alibi demonstravimus, [Col. 1002A] monstravimus, fuisse creatum, sed a vero et omnipotenti Deo, cujus nutu et arbitrio omnia reguntur, et cui homines et creaturae omnes parere ac servire debent (Cyprian. ad Demetr. pag. 187). Atqui ille praecepit numquam falsos deos, sed se ipsum solum a cunctis hominibus coli et adorari. Nam »voce,« ait Cyprianus, »divina« jusserat: Dominum tuum adorabis, et illi soli servies (Deuter. cap. VI, 13). Alio autem in libro haec totidem verba retulit, et in Deuteronomio scripta esse testatur (Cyprian. Exhort. Martyr. pag. 171, et libr. III adv. Judae., § II, pag. 65). In graeca autem Seniorum interpretatione, , . At in Matthaei et Lucae Evangelio habetur, , adorabis, pro : timebis. Alibi vero Deus prohibuit [Col. 1002B] ne ficti ab hominibus dii ab ullo umquam colantur. Haec autem ipsa sunt ejus citata a Cypriano verba: Non erunt tibi dii alieni absque me (Exod., cap. 20, 3). Eadem in alio libro repetit (Cyprian. Exhort. Mart. ibid.), quae Seniores graece sic reddiderunt: . Latine vero in Vulgata: Non habebis deos alienos coram me. Laudatus quoque ab eodem auctore nostro Hieremias Judaeis caeterisque omnibus annuntiaverat missos a Deo Prophetas, qui illos commonefacerent iram ejus hoc impio alienorum deorum cultu provocari. Nolite, inquiebat, diis alienis servire, illosque adorare: Ne incitetis me in operibus manuum vestrarum ad disperdendos vos (Hierem. XXVI, 6). Totidem autem haec verba alio in libro retulit (Cyprian. adv. Judae. [Col. 1002C] lib. I, § 2, pag. 21; Idem ad Demetr. pag. 189); graece vero Septuaginta: . . In Vulgata autem legimus: Neque me ad iracundiam provocetis in operibus manuum vestrarum, ut non affligam vos. Sed eo gravius erat gentilium scelus, quod non solum falsos deos colerent, ac verum et unicum Deum aspernarentur, sed Christianos etiam illum colentes, contra omnia, uti vidimus, humana et divina jura, nec auditos umquam, nec defensos condemnarent, ac quibuslibet necarent suppliciis. Jure igitur merito Deus tanta illorum iniquitate et impietate offensus, haec et alia plura ipsorum crimina publicis calamitatibus vindicavit.

Verum enimvero praeter utramque illam idololatriae, [Col. 1002D] ac summae injustitiae atrocitatem: »Innocentia, ait auctor noster, defecerat in foro, justitia in judicio, in amicitiis concordia, in moribus disciplina (Ibid. pag. 186).« Longe vero fusius haec prosequitur in suo ad Donatum libro, ubi rationes reddit cur ipse, misso nefandis ethnicorum superstitionibus nuntio, christianam religionem amplexatus fuerit: »Incisae, inquit, sint licet leges duodecim tabulis, et publice aere praefixo jura praescripta sint, inter leges ipsas delinquitur, inter jura peccatur. Innocentia nec illic, ubi defenditur, reservatur. Saevit invicem discordantium rabies, et inter togas, pace rupta, forum litibus mugit insanum . . . . . Flagrant ubique delicta, et passim multiformi genere peccandi, per improbas mentes nocens [Col. 1003A] virus operatur . . . . . . Esse jam inter nocentes innoxium, crimen est. Malos quisquis non imitatur, offendit. Consensere jura peccatis, et coepit licitum esse, quod publicum est (Cyprian. ad Donat. pag. 7 et seqq.)« Caetera vero, quae hic transcribere longius foret, ibi legere poteris. Quam autem haec vera sint, si quis dubitare possit, ex iis certior adhuc fiet, quae in superioribus nostris dissertationibus de corruptissimis ethnicorum moribus saepius observata, ac paulo post dicenda sunt.

Ethnici itaque, cum tot tantisque criminibus divinas et humanas leges mira plane audacia et temeritate everterent, conqueri sane non poterant, quod Deus ipsos publicis cladibus castigaverit. Sed eos insuper Cyprianus obvia omnibus domini et servi comparatione [Col. 1003B] plane revincit. Si tibi sit servus contumax, protervus, infidelis, et qui jussis tuis non obtemperet, nonne illum »flagellas,« ait Cyprianus, »verberas, fame, siti, nuditate, ferro frequenter et carcere affligis et crucias (Ibid. ad Demetr. pag. 188)?« At numquid, inquiet aliquis, fas dominis fuit tam multiplicibus poenis servos suos castigare? Etiam inquimus, et aliis pluribus quas Plautus his versibus expressit:

Perfidiae laudes, gratiasque habemus merito magnas,
Cum nostris sycophantiis, dolis, astutiisque,
Scapularum confidentia, virtute ulmorum (al. humerorum) freti
Qui adversum stimulos, laminas, crucesque, compedesque,
Nervos, catenas, carceres, numellas, pedicas, boias
Indoctoresque acerrimos, gnarosque nostri tergi,
Qui saepe ante in nostras scapulas cicatrices indiderunt.
Sed alius quispiam a nobis postulabit cur ibi Cyprianus [Col. 1003C] addiderit ferro. Numquid, inquiet, domini servos suos occidere impune poterant? Respondemus, antiquissimo jure Romano dominis revera concessam fuisse in servos vitae et necis potestatem. Postea tamen Adrianus imperator, teste Spartiano, non solum vetuit ne servi a dominis occiderentur, sed jussit etiam a judicibus dominos condemnari, qui in servos suos acerbius animadvertisse convincerentur (Spartianus in Vita Adriani, post med. Cod. Theodos. lib. IX, tit. 11, de Emend. serv. Leg. 1 et 2, pag. 79). In libris vero Institutionum fit mentio datae ab Antonino legis, qua »qui sine causa servum suum occiderit, non minus puniri jubetur, quam si alienum servum occiderit. Sed et major asperitas dominorum ejusdem principis constitutione coercetur« (Institut. lib. [Col. 1003D] I, tit. 8; de his qui sui). Demum Constantinus Magnus hoc dominorum jus in servos duplici lege plane penitusque abstulit, ac praeterea prohibuit ne dirius umquam in eos saevirent. In citato autem codice Theodosiano habes utramque illam legem. Caeterum quamvis Cypriani adhuc tempore domini potuissent servos suos interficere, nobis tamen haud aegre persuadebitur nomine ferro non hanc utique potestatem designari, sed potius quaedam instrumenta ferrea, quemadmodum memoratas a Plauto laminas, seu candentes aeris et ferri tabellas, quibus servi excruciabantur.

Caeterum tametsi dominus jus vitae et necis in servum suum non habeat, ab illo nihilominus, qui ejusdem cum ipso naturae est, debitam servitutem merito [Col. 1004A] exigit. Reluctantem itaque nec obedientem quando corripit, is ipse servus poenarum suarum causa est. Quanto igitur magis scelerati homines publicarum calamitatum causa sunt, qui relicto vero Deo, rerum omnium domino et moderatore, ac spretis et labefactatis omnibus ejus legibus, falsos deos colunt, et in omni scelerum genere volutantur! At hi non quidem Christiani, sed Gentiles erant, quorum idcirco iniquissima erat de publicis cladibus conquestio. Quapropter recte Cyprianus illos sic urget: »Nec dicatis mala accidere, quia dii vestri a nobis non coluntur: sed sciatis (ita in antiquissimo codice Colbertino) hanc iram Dei esse censuram, ut qui beneficiis non intelligitur, vel plagis intelligatur« (Cyprian. ad Demetr. pag. 194). Sed haec magis adhuc clara et perspicua [Col. 1004B] fient ex iis, quae ille de singulis cladibus dixit, et nunc explananda sunt.



ARTICULUS III. Quomodo Cyprianus probaverit neutiquam Christianos, sed Gentiles bellorum fuisse causam.

Magna quidem erat ethnicorum de bellis expostulatio, sive ut Cypriani verbis utamur: Hostem quereris exsurgere (Cyprian. ad Demetr. pag. 189), qui Romanum imperium vastabat, et depopulabatur. At certe id minime quidem tribuendum erat Christianis, sed his ipsismet gentilibus: Quibus quasi etsi hostis, ait adhuc auctor noster, desit, esse pax inter ipsas togas possit (Ibid.). Togarum autem nomine omnes Romanos magistratus, praesides et judices togatos comprehendit. [Col. 1004C] Jam enim vidimus quanta inter eos essent dissidia, et dissensiones, quanta avaritiae et injustitiae crimina, quibus homines crudelius quam bello saepe saepius vexabantur.

Huc accedit, quod: »Etsi extrema« (antiquissimi nostri aliique manuscripti, et editi codices, externa) »de barbaris arma et pericula comprimantur,« interna tamen et domestica bella atrocius gerebantur »calumniis et injuriis,« quibus in aliorum bona invadebant. Nonne enim minus reipublicae damnum bellis inferebatur, quam cum »a nocente,« uti ille ait, »crimen admittitur, nec innocens, qui vindicet invenitur, de accusatore vel judice metus nullus? Impunitatem consequuntur mali; dum modesti tacent, timent conscii, veneunt judicaturi (Ibid. pag. 190).« [Col. 1004D] Sed de his uberius ad Donatum haec scripsit in verba: »Flagrant ubique delicta . . . . . . . Hic testamentum subjicit, ille falsum capitali fraude conscribit. Hic arcentur haereditatibus liberi, illic bonis donantur alieni. Inimicus insimulat, calumniator impugnat, testis infamat; utrobique grassatur in mendacium criminum prostitutae vocis venalis audacia, cum interim nocentes nec cum innocentibus percunt.« (Idem ad Donat. pag. 7.)

Quia ergo tantus erat legum contemptus, tantaque gravissimorum etiam criminum impunitas: »Nullus, ait ille, delinquendi metus« (hoc verbum in pluribus manuscriptis exemplaribus desideratur), »vel pudor est; et sic peccatur, quasi magis per ipsa peccata placeatur (Idem ad Demetr., pag. 189).« Quid ergo [Col. 1005A] mirum si tot tamque impii et flagitiosi homines ubique reperti fuerint? Quid mirum, si mortiferum caput impudenter extulerint »falsarii, et venefici?« Quid mirum, si visi sunt, »in media civitate sicarii, tam ad peccandum praecipites, quam impune peccantes?« (Ibid. pag. 190.) At de his facinorosissimis hominibus in superiori dissertatione actum est (Dissertat. in Tertull. cap. 24, art. 4). Quis autem dubitat haec intestina bella longe pejora fuisse externis, quae in extremis Imperii Romani finibus gerebantur? Sed vide, quaeso, utrum his verbis, externa de barbaris arma, ad ea potissimum collineaverit, quibus Decius aliique Imperatores, qui, ut supra vidimus, cum in Christianos acrius saevirent, ad internecionem caesi, morte sua dederunt crudelitatis suae poenas.

[Col. 1005B] At haec bella, inquit Cyprianus, nec fortuito aliquo casu, nec in Christianorum, sed Gentilium qui Deum irritaverant, ultionem gesta sunt. Nam »clarum est, ait ille, et manifestum, quia non per nos, sed pro nobis« (ita antiquiores et melioris notae codices) »accidunt cuncta ista, quae de Dei indignatione descendunt (Cyprian. ad Demetr. pag. 192).« Hae igitur bellorum clades non contigerunt »per nos,« id est, nostri causa, et quia falsos deos non colimus: sed »pro nobis,« quandoquidem Deus his bellis ulciscebatur nostras injurias, ac persecutores nostros puniendo, optatam reddebat Ecclesiis nostris pacem.



ARTICULUS IV. Qua ratione Cyprianus ostendat non Christianos, sed gentiles sterilitatis et famis esse causam.
[Col. 1005C]

Clamabant adhuc ethnici se fame, agrorum sterilitate, et frugum inopia ideo enecari quia Christiani illorum deos non venerabantur (Cyprian. ad. Demetr. pag. 189). Sed insulsa plane erat haec secunda illorum querimonia. Verus etenim Deus voluit hac publica calamitate mundum affligi, non quidem propter Christianos, qui illum pie colebant, ejusque parebant praeceptis, sed propter ipsosmet Gentiles, qui illum verum Deum esse negabant, ac gravissimis semper laedebant sceleribus. Tanta siquidem plaga etsi aequo Dei judicio mundus percuteretur, non inde tamen ethnici facti sunt meliores. Avari quippe homines ut frumenta carius [Col. 1005D] venderent, claudebant horrea, pauperesque fame absumi malebant, quam eorum inopia opes suas non augeri. Majorem itaque et multo crudeliorem famem faciebat eorum rapacitas et avaritia, quam terrae sterilitas. Ecquid namque, ut recte arguit Gregorius Nazianzenus, »gravius atque acerbius, quam crudelitas, cupiditasque inexplebilis eorum, qui frumentum habent? observant enim temporum difficultates, et famem negotiantur, atque ex aliorum calamitatibus messem faciunt.« (Greg. Naz. orat 20, pag. 558.) Quamobrem immansueti et feri homines, qui omnem exuerant humanitatem, et Deo et caeteris hominibus detestabiles sunt. Nam Salomon in citatis ab eodem Gregorio et Cypriano nostro paroemiis [Col. 1006A] haec pronuntiat: »Captans annonam maledictus in plebes est (Greg. ibid. Cypr. lib. 3. adv. Judae. § 61, pag. 82);« aut sicut in Vulgata legimus: Qui abscondit frumentum, maledicitur in populis. Neque divinis tantum, sed humanis legibus haec crudelitas damnatur. Testem enimvero Paulum jurisconsultum habemus, qui scriptum reliquit: »Annonam attemperare et vexare vel maxime Dardanarii solent, quorum avaritiae obviam itum est tam mandatis, quam constitutionibus.« (Digest. lib. LX, titul. 11 de Extraordin. Crim. leg. 6.)

Verum duri et ferrei illi gentiles has aequissimas leges pessumdederunt, ac flocci praeterea habuerunt salutaria Dei monita, quibus sacri ejus prophetae futuram, propter eorum delicta, famem praedixerant. [Col. 1006B] Quid enim citata a Cypriano (Cyprian. ad Demetr. p. 187) hac Aggaei praemonitione clarius? Eo quod domus mea deserta est, vos autem sectamini, (Vulgata, festinatis) unusquisque in domum suam, propterea abstinebit coelum a rore, et terra protrahet procreationes suas, et inducam gladium super terram, . Vulgata: Et vocavi siccitatem super terram, et super frumentum, et super vinum, et super oleum, et super homines, et super jumenta, et super omnes labores manuum eorum (Agg. cap. I V\. 9 et 10). Praedixerat igitur futuram terrae sterilitatem, propterea quod homines relicturi erant domum Dei, id est, ejus cultum, seu domum, in qua coli solebat, ut abirent unusquisque in domum suam, in qua idola falsosque deos venerarentur. [Col. 1006C] Quamvis autem Cyprianus, Septuaginta seniores secutus, dixerit gladium, eo nihilominus nomine significatur haud dubie siccitas et sterilitas, qua mors hominibus inferebatur.

Quapropter hanc subjunxit prophetae Amos vaticinationem: Et pluam, Septuaginta , Vulgata, sicuti paulo post: Et plui super unam civitatem, et super aliam non pluam. . . . . et congregabuntur duae et tres civitates in unam civitatem potandae aquae causa, et non satiabuntur. Et non convertimini ad dicit Dominus (Cygrian. ad Demetr. pag. 187. Amos. cap. IV. V\ 17 et seqq.). Tantum autem abest, ut tum se converterint ad hunc verum et unicum Deum; quin potius eum gravius offenderint non tantum famis et sterilitatis, sed pestis quoque acerbius saevientis [Col. 1006D] tempore, uti jam demonstrandum est.



ARTICULUS V. Tantum abesse ut ethnici Deum, eorum criminibus offensum, curaverint pestis tempore placare, quin potius illum gravioribus flagitiis irritaverint.

Observatum a nobis jam fuit quam horrendum et inauditum hactenus in modum calamitosissima pestis, uti Cyprianus, Eusebius, et alii memorant, omnia depopularetur (Supr. cap. 1, art. 5). Sed quid putas tunc actum ab ethnicis, qui Christianos hujus tertiae cladis accusabant? Numquid inde facti sunt meliores? Minime quidem. Deum enimvero, quem propter sua flagitia ad eos hac horribili peste castigandos [Col. 1007A] coegerant, novis nec satis umquam detestandis irritabant sceleribus. Nam »cum peste ipsa et lue, ait Cyprianus, vel detecta sunt, vel aucta crimina singulorum, dum nec infirmis exhibetur misericordia, et defunctis avaritia inhiat ac rapina.« (Cyprian. ad Demetr. pag. 189.) Duplex autem arguit genus scelerum, in quae tam crudeles, quam avari homines palam ruebant. Primum enim summa erat, et dictu horribilis illorum in aegrotos, in morientes ac mortuos inhumanitas. Nullum quippe ferebant peste laborantibus auxilium, morientes plane penitusque deserebant, fugiebant morientium funera, et corpora mortuorum, non secus ac canum, insepulta relinquebant. Sed haec Pontius, Cypriani diaconus, et oculatus testis, tam nativis, quam tragicis [Col. 1007B] coloribus depingit: »Horrere, inquit, omnes fugere, vitare contagium, exponere suos impie . . . . . . . Jacebant interim tota civitate non jam corpora, sed cadavera plurimorum; et misericordiam in se transeuntium contemplatione sortis mutuae flagitabant. Nemo respexit aliud praeterquam lucra crudelia. Nemo similis eventus recordatione trepidavit. Nemo fecit alteri, quod sibi fieri voluit (Pont. in Vita Cypr. pag. 5).« Eadem quoque de iisdem Gentilibus scripsit Dionysius Alexandrinus: , , , , , : »Eos qui aegrotare inceperant exturbabant, charissimos refugiebant, [Col. 1007C] eosque in viis semineces destituebant, aut mortuos insepultos projiciebant aversantes mortis participationem ac societatem; quam tamen licet multiplici adhibita cautione ac diligentia, evitare non poterant (Euseb. lib. VII Histor. Eccles. cap 22 pag. 269).«

Secundum vero horumce hominum, omni humanitatis sensu plane destitutorum, flagitii genus, nec priore minus, illud fuit, quo morientes ideo dereliquisse videbantur, »ne possent, dum curantur evadere (Cyprian. ad Demetr. pag. 189).« Non enim eorum optabant sanitatem, sed mortem celerrimam; ut in eorum bona et facultates citius irruerent. Nemo quippe, ut mox citatus a nobis Pontius dicebat, aliud respexit, quam lucra crudelia. Neque [Col. 1007D] id certe dissimulabant. Etenim »praedandi,« ait adhuc Cyprianus, »dissimulatio nulla, nulla cunctatio, nulla formido« (Ibid. pag. 190). Sed eos videre erat passim discurrentes, defunctorum bona rapientes, et occupantes. Ne quis vero alius, pari avaritia hiante illorum rapinas praeverteret, praesto erant falsarii, qui morientium testamenta falsa supponebant, eaque judicum, pretio corruptorum, auctoritate tamquam vera confestim approbabantur.

Tantum igitur abest ut improbissimi homines, tot tantisque cladibus vexati, resipiscerent, quin iram Dei non timentes, gravioribus flagitiis illam in se semper acrius concitabant (Ibid. pag. 188). Merito itaque citati ab auctore nostro Prophetae [Col. 1008A] conquesti sunt eos frustra his plagis caedi et verberari, qui nec doluerunt, nec voluerunt recipere disciplinam (Hierem. cap. II V\. 30). Quid igitur, ait Cyprianus, ab iis actum non esset, si percussi non fuissent? Nonne facinorum impunitate crevisset peccandi audacia? Et haec quidem sunt argumenta, quibus auctor noster plane demonstrat gentiles publicarum calamitatum esse causam, minime vero Christianos, uti adhuc probandum est.



ARTICULUS VI. Quanta misericordiae opera Christiani exhibuerint quibuslibet peste infectis morientibus, ac mortuis.

Publicas calamitates, quibus mundus propter tot ac tanta, ut diximus, ethnicorum crimina concutiebatur, [Col. 1008B] si Christiani avertere non potuerunt, eas conabantur piis operibus levare, aut ab omnipotente Deo obtinere modum illis imponi. Nam diebus ac noctibus »jugiter atque instanter,« ait Cyprianus, illum precabantur, »pro arcendis, hostibus, et imbribus impetrandis, vel auferendis, vel temperandis adversis, et pro pace ac salute vestra,« id est Gentilium (Cyprian. ad Demetr. pag. 193). Ibi autem ab Oxoniensi editioni praefecto subnotatur his verbis Cyprianum respexisse ad memorabile Christianorum facinus, qui sub Aurelio imperatore imbrem, de quo nos in superiori dissertatione egimus, exercitui omnino necessarium divinitus impetraverunt. Verum quia Cyprianus dixit Christianos »jugiter, atque instanter« Dei imploravisse misericordiam, nonne [Col. 1008C] his verbis quotidianas potius denotavit illorum preces, quibus et privatim et publice in suis, uti adhuc annotavimus, synaxibus Deum pro imperatoribus, et saeculi statu orabant (Dissertat. in Tertull. cap 19, art. 2 et cap. 23, art. 4, Ibid. cap. 15, art. 1).

Quanta autem erat ethnicorum in sodales suos, peste laborantes, aut morientes, aut mortuos, uti mox dicebamus, inhumanitas, et avarorum hominum crudelitas insatiabilis, tanta erat in eos Christianorum pietas, charitas, et commiseratio. Vitae enim suae periculo omne aegris et mortuis auxilium tulerunt. Cyprianus enimvero congregatam protinus, uti Pontius narrat, plebem sibi commissam tanta eloquentiae vi ad exhibenda aegrotantibus omnia misericordiae opera adhortatus est, ut quae a Christianis [Col. 1008D] persoluta fuerunt, vix possint explicari (Pont. in Vit. Cypr. pag. 5 et 6). Singulis enimvero pro sua qualitate distributa sunt ministeria, quibus opem suam peste infectis conferrent. Nulla vero interposita mora, divites ea omnia quae egentibus necessaria erant, mira liberalitate largiebantur. Pauperiores autem mercedem, divitiis omnibus chariorem, labore suo subministrabant. Sed in hoc incomparabilem Tobiae, cujus venia Pontius illud dictum voluit, in hoc superabant pietatem, quod hisce misericordiae officiis conabantur non tantum domesticos fidei sublevare, sed sibi etiam infesissimos gentiles quos etiam mortuos non secus ac Christianos mandabant sepulturae.

[Col. 1009A] At Dionysius Alexandrinus haec fusius explicat. Plurimi, inquit, dum aegris assidue ministrantes restituerunt eorum valetudinem, ipsi tam sancta quam gloriosa morte interierunt. Alii posteaquam mortuorum oculos et ora clausissent, postquam illorum corpora suis humeris bajulassent, lavissent, composuissent, ac solito more ornavissent vestimentis, ipsi paulo post mortui, eadem officia ab aliis exceperunt. Atque hoc, ut recte quidem Dionysius ait, mortis genus ob pietatem et fidei constantiam non inferius martyrio censetur (Euseb. lib. VII Histor. Eccles. cap. 22, pag. 269). Quis autem non videat quam diversa fuerint eo calamitoso pestis tempore Christianorum et gentilium opera, et quinam ex illis Deum offenderint, aut potuerint iratum placare?



ARTICULUS VII. Cur Christiani, plane innocentes, iisdem publicis calamitatibus, ac scelerati gentiles affligebantur.
[Col. 1009B]

Mirandis plane maximae Christianorum in omnes pietatis operibus minime commoti gentiles, acrius instabant, palamque vociferabantur iniquum omnino fore Deum, si publicis calamitatibus improbos puniendo, iis et merentes et immerentes pariter vexet, atque ebruat (Cyprian. ad Demetr. pag. 192). Sed hanc argumentationem, saepius ab illis, ut vidimus, repetitam, Cyprianus noster variis rationum momentis diluit (Dissertat. in Tertull. cap. 23, art. 1 et 5; Cypr. ibid. pag. 192). Primum enim fatetur Deum [Col. 1009C] posse, quotiescumque libuerit, ea mala prohibere, sed noluisse propter ethnicorum, ut ostendimus, improbitatem et scelera, quae, sicut ait Propheta, homines ab ipso separant (Is. LIX. 2). Si ergo non peccavissent ethnici, aut si sinceram egissent scelerum suorum poenitentiam, tum a Deo non separati, nullam profecto habuissent causam de illo et de Christianis expostulandi. Deinde vero quamvis Christiani piam omnino castamque vitam ducerent, quia tamen quamdiu in hoc mundo sunt, par illorum et gentilium, quemadmodum hominum in eadem domo manentium, debet esse quoad corpus conditio, utrique idcirco iisdem adversis et incommodis rebus affici debent. Verum longe dispares quoad spiritum erant. Quinam enim ex illis dici poterant publicis [Col. 1009D] cladibus affligi et conturbari? Nonne hi soli gentiles, qui moerebant, dolebant, et tam clamosa quam querula voce miseram sortem suam lamentabantur? Contra quippe christiani, inquit Cyprianus »spiritu magis quam carne viventes,« vincebant »firmitate animi infirmitatem corporis (Cypr. ibid. pag. 193).« Quamobrem nullis adversis animo consternati aut fracti numquam de iis dolebant, vel mussitabant.

Praeterea gentiles miserias suas et aerumnas deflebant, quia in hoc tantum saeculo bene illis esse poterat, nihilque illis postea supererat, nisi poena, et dolor (Ibid. pag. 192). At Christianorum, caduca hujus vitae bona spernentium, mens e contrario inter has ipsas labentis saeculi ruinas erecta erat, immobilis [Col. 1010A] virtus, laeta patientia, fides firma, et promissae sibi a Deo aeternae felicitatis certa spes et exspectatio.

Deinde vero non ideo mundus tot cladibus premebatur, quia Christiani falsos deos non colebant: sed illum verus Deus his vexari permisit, ut »qui beneficiis,« ait Cyprianus, »non intelligitur, vel plagis intelligatur (Ibid. pag. 195).« Ethnici itaque his calamitatibus ideo puniebantur, ut eos criminum suorum poeniteret, ac rejecto tandem insano falsorum deorum cultu, unicum agnoscerent et colerent omnipotentem Deum, ac veram religionem amplexarentur.

Ad haec vero Christiani noverant, et confidebant se iisdem adversis probari et corroborari. Quamobrem alio Cyprianus in libro: »Quam necessarium,« inquiebat, [Col. 1010B] »quod pestis illa et lues, quae horribilis et feralis videtur, explorat justitiam singulorum . . . . . an infirmis serviant sani, an propinqui cognatos pie diligant, an misereantur servorum languentium Domini, an deprecantes aegros non deserant medici, an rapaces avaritiae furentis insatiabilem semper ardorem vel metu mortis exstinguant, an cervicem flectant superbi, an audaciam leniant improbi, an pereuntibus charis vel sic aliquid divites largiantur, ac donent, sine haerede morituri (Ibid. pag. 193; Idem, lib. de Mortalit. pag. 162).« Nam sicuti naucleri peritia dignoscitur in tempestate, sicuti militis animus in acie probatur, sicuti Abrahae fides imperato filii sui sacrificio tentata est; sic his publicis cladibus probabatur virtus et patientia christianorum, ac [Col. 1010C] probata coronabatur (Ibid.). Cur ergo? »Quia nisi,« ait ille, »praecesserit pugna, non potest esse victoria; cum fuerit in pugnae congressione victoria, tunc datur vincentibus et corona (Ibid. pag. 160).« Postquam autem id quorumdam, ac potissimum Pauli apostoli exemplis, atque hujus quoque et Ecclesiastes verbis confirmavit, inde concludit longe disparem esse Christianorum, ac gentilium et Judaeorum in publica pestis calamitate, aliisque adversis conditionem. Nam his Christi hostibus horrenda, de qua satis egimus, pestis erat insanabilis et mortifera plaga, qua morientes rapiebantur ad sempiternum supplicium, Christianis vero salutaris excessus, quo ad aeternum refrigerium vocabantur (Ibid. pag. 161).

[Col. 1010D] Quantum ergo gentiles et Judaei de peste, fame, et bello conquerebantur, et dolebant, tantum Christiani tranquillo laetoque animo illud verum esse ostendebant (Idem adv. Demetr. pag. 193) quod citatus a Cypriano Habacuc propheta longe antea hisce verbis praedixerat: »Ficus non afferet fructum, et non erunt nascentia in veneis: . Mentietur opus olivae et campi non praestabunt cibum. Deficient a pabulo oves: . Et non erunt in praesepibus boves. Ego autem in Domino gaudebo, et in Deo salutari meo: .« (Habac. IV, 17, 18.) Nec fictum quidem aut vanum erat illorum gaudium; quia [Col. 1011A] firmiter exspectabant dandam sibi a Deo aeternam felicitatem.

Postea vero Cyprianus id confirmat longe pluribus verbis, ex Sapientiae libro desumptis, quae alibi integra, ac postremam tantum eorum partem alibi retulit (Cyprian. ad Demetr. pag. 195). Salomon autem cui hic ipse liber nominatim ab eo tribuitur, ibi luculenter enarrat, quam amare impii et iniqui homines, aeternis inferni ignibus excruciati, visa Christianorum beatitudine, miserrimam sortem suam et aeternam damnationem deflebunt (Sapient. V, 1 et seqq.; Cyprian. lib. III Testim. pag. 68; De Habit. Virgin. pag. 97, et de Exhortat. Martyr. pag. 182).

In superioribus porro dissertationibus nostris vidimus hanc gentilium ex Christianorum adversis et [Col. 1011B] vexationibus ductam argumentationem non tam contra illos, quam contra Dei providentiam pugnare; ac quomodo ab eruditissimis christianae religionis vindicibus diluatur et evertatur.



CAPUT V. DE CYPRIANI LIBRO DE IDOLORUM VANITATE.



ARTICULUS PRIMUS. Analysis hujus libri.

Tres hic liber dividitur in partes, quarum prima Cyprianus ostendit falsos omnino esse ethnicorum deos (Cypr. lib. de Idolor. Vanit. pag. 11). Mortui enim reges ab iis coli coeperunt, ac deinde expressi simulacris illorum vultus, templa aedificata, immolatae [Col. 1011C] hostiae, et festi dies in ipsorum honorem celebrati. Eo autem modo dii facti sunt non modo Melicertes, et Leucothea, Castor, et Pollux, Aesculapius, Apollo, Neptunus, verum etiam Jupiter, cujus sepulchrum in Creta visitur, et Saturnus, qui latio nomen dedit, qui litteras imprimere, et signare nummos primus in Italia docuit. Illum autem a Jove fugatum excepit Janus bifrons, a quo Janiculum et Januarius mensis cognomen suum traxerunt. At planius certe et apertius Mauri suos coluerunt reges. Effraeni porro et impia hac licentia religio gentilium propagata est. Per provincias siquidem singuli non unum et verum, sed plures fictos a majoribus suis deos venerati sunt. Quod quidem auctor noster probat Alexandri Magni epistola, palamque facit nihil dictu esse absurdius, [Col. 1011D] quam hujusmodi diis aut datam, aut ablatam alios deos procreandi potestatem (Ibid. pag. 12).

Neque sinit sibi objici Romanos sua in deos suos pietate meruisse totius terrae orbis imperium. Non enim illud umquam acceperunt a diis aut deabus suis propriis, et vernaculis, neque ab aliis peregrinis et aliunde adscitis. Non a primis quidem, quales utique sunt Romulus, Picus, Tiberinus, Pilumnus, Consus, Viduus, Scansus, Forculus, Limentinus: neque etiam a deabus Cloacina, Pavore, Pallore, Febre, vel Acca, et Flora utraque meretrice, vel Cardea et Orbona. Tales enimvero deos et deas nominare, refellere est (pag. 13).

Eadem profecto, immo validiori adhuc, ratione [Col. 1012A] peregrini Romanorum dii, uti Mars Thracius et Creticus, aut adscititiae deae, sicuti Juno Argiva, vel Samia, vel Poena, aut Diana Taurica, aut Mater deum Idaea, aut Venus Calva Romanis imperium dederunt, vel propagaverunt. Qui enim eorum, a quibus colebantur, regna tueri valuerunt, quomodo poterant aliorum fundare et augere imperium, quibus cogniti numquam fuerant? Huc accedit, quod victi sunt Penates, quos Aeneas in Italiam secum adsportavit. Praeterea ante Romanos floruerunt Assyriorum, Medorum, Persarum, Aegyptiorum, Graecorum regna. Dii ergo Romanorum nec illa, nec alia dispensant.

Sed age, et dic nobis, quaeso, quam in deos suos ob pietatem Romanis delatum fuit imperium, quod a parricidio, raptu virginum, aliisque nefandis sceleribus [Col. 1012B] incepit. Neque dixeris illud auctum auspiciis, auguriis, et aliis hujusmodi superstitionibus, quibus aut futura quaedam praenuntiabantur, aut credebatur aliquid extra solitum naturae ordinem fieri. Etenim eorum falsitatem exempla Reguli, Mancini, et Caii Caesaris demonstrant. Quid vero, quod haec et alia etiam omnia, quae gentiles mirabantur, non acta sunt falsorum deorum suorum potestate, sed fraudibus et praestigiis daemonum, qui poetis, Socrati, Magis, Hostani, et Platoni cogniti fuerunt, quamvis uterque Hostanes et Plato, unum dumtaxat Deum esse docuerint (pag. 14). Nam hi daemones sunt insinceri et perditi spiritus, qui, sub deorum statuis et simulacris delitescentes, credulis et incautis hominibus persuadere conabantur haec ab eisdem illis diis fieri, [Col. 1012C] ne ab eorum cultu ad veram traducerentur religionem. Omnes siquidem illorum fallaciae et fraudes retectae sunt, quando Christiani, illos per Deum verum adjurantes, coegerunt non solum de obsessis corporibus exire, sed palam quoque fateri qui ipsi sint, illumque unicum, et verum esse Deum, cujus nomine adjurabantur.

Ad secundam hujus commentationis partem delapsus inde Cyprianus manifestissime probat illum tantummodo esse Deum, rerum omnium creatorem. Nam summa divinitatis sublimitas, inquit, nec dividi, nec consortem pati potest. Quin etiam terreni reges, sicut »Thebanorum germanitas,« Romani gemini, et affines Pompeius et Caesar nequiverunt alterius regnantis ferre societatem. Quid vero, quod res naturales [Col. 1012D] si spectemus, nonne videmus apibus, gregibus, et armentis esse unum ducem, sicuti unus est mundi rector, qui nec videri, nec comprehendi, nec satis umquam aestimari potest? Unus autem cum ille sit, non pluribus nominibus appellatur, sed totum nomen ejus Deus est. Quia vero ubique est diffusus, non potest intra unam aediculam includi, sed templum ejus totus est mundus. Vulgus denique, quantumvis imperitum, saepe saepius exclamando, naturaliter illum invocat, et exsistere confitetur.

Tertia demum hujus operis parte Cyprianus palam omnibus facit quae genuina sit Christianorum de Christo doctrina. Tamdiu autem, inquit, Judaeorum regnum floruit, quamdiu divinis praeceptis obtemperaverunt. [Col. 1013A] At posteaquam illa spreverunt, datam sibi a Deo perdiderunt gratiam, ac soli et coeli extorres, per totum mundum dispersi vagantur. Deus itaque alium, sicut promiserat, fideliorem populum sibi allegit, qui amissam a Judaeis acciperet gratiam et indulgentiam. Statuto itaque tempore suum misit Filium, qui sermo, virtus, ratio, sapientia, et gloria est. Is vero in virginem, Spiritu sancto cooperante, illapsus, homo factus est Deo mixtus. Christianorum itaque arbiter ille, magister, illuminator, doctor et mediator est, qui nos ad Patrem perducit.

Sciebant quidem Judaei hunc esse, quem sacri eorum Prophetae et tunc et in fine mundi venturum praenuntiaverant: sed sceleribus suis obcaecati negant hunc primum ejus adventum, et secundum exspectant. [Col. 1013B] Quia vero infinita propemodum edidit miracula, illum magnum esse dixerunt. At certe cum inter homines ipse homo vixit, ea omnia contigerunt, quae ab iisdem prophetis de illo praedicta fuerant. Sub vitae autem ejus finem, Judaeorum magistri et primores divina ejus doctrina irritati, a Pontio Pilato, ex parte Romana Syriam procurante, extorserunt ut cruci affigeretur. Sed ipse in ea moriens, sua sponte dimisit spiritum, ac tertia abhinc die ad vitam reversus, se discipulis suis videndum praebuit. Per quadraginta vero dies illos, cum quibus versatus est, ea docuit, quae alios postmodum docerent. Denique in coelum sublatus fuit, unde ad omnes homines, destructo mundo, judicandos veniet. Discipuli vero ejus ubique disseminaverunt acceptam ab illo doctrinam, [Col. 1013C] quam non tantum voce, sed tormentis, crucibus, aliisque poenarum generibus, mira constantia ad mortem usque perpessis, veram esse demonstraverunt.



ARTICULUS II. De hujus libri auctore, titulo, initio, integritate, argumento; et cur aliquando epistolae nomine inscribatur.

Uno omnes ore, magnoque animi consensu, fatentur, et semper confessi sunt Cyprianum esse hujus libri auctorem. Ecquis vero de hoc dubitare potest, quod Augustinus his verbis non obscure significat? »Regulae Apostolicae sectator episcopus Cyprianus de uno vero Deo adversus multorum deorum falsorumque [Col. 1013D] cultores disputans, multa profert testimonia de libris eorum, quos praeclaros auctores habent, hoc est, ex illa veritate, quam in iniquitate detinent (August., lib. contra Petilian. de unic. Baptis. cap. 4, § 6, pag. 530, tom. IX).« Expressius tamen Hieronymus ad Magnum scripsit: »Cyprianus quod idola dii non sint, qua brevitate, qua historiarum omnium scientia, quorum verborum et sensuum splendore perstrinxit (Hieron. Epist. 83, pag. 937)?« Plures porro alios diversae aetatis scriptores, idem profecto attestantes, citare tam facile nobis, quam aliis inutile foret. Nihil itaque necesse est illud fusius probari, quod a nemine in controversiam vocatur?

[Col. 1014A] Dictu autem longe difficilius videtur quisnam verus et genuinus sit hujus libri titulus, et quodnam illius initium. In manuscripto enim Colbertino antiquiore libro ab annis 800, uti opinantur, scripto sic habetur: »Incipit quod idola dii non sint.« Tum continuo liber sic inchoatur: »Quod idola dii non sint, et quod unus Deus sit, et quod in credentibus datis (lege datum) sit deos non esse, quos colit vulgus, hinc notum est. Reges olim, etc.« Eadem plane in regio codice 3974, et aliis pluribus exhibentur, nisi quod in titulo additum est, contra Paganos, quae certe duo Cypriani verba numquam fuerunt.

In vetusto autem exemplari nostri monasterii, et olim Corbeiensis, quod ejusdem fere atque Colbertinum aetatis esse dicitur, haec legimus: »Epistola Cecilii [Col. 1014B] Cypriani incipit, quod idola dii non sint.« At tria priora verba non primum quidem, sed eadem tamen manu postea adjecta sunt. Liber vero, seu ut ibi dicitur, Epistola, sic orditur: »Deos non esse, quos colit vulgus, hinc notum est. Reges olim, etc.« Neque his multum dissimilia in codice Tarniensi sic exarata sunt: »Epistola Cecilii Cypriani de eo quod idola dii non sint.« Tum deinde: »Deos non esse, quos colit vulgus, hinc notum est. Reges olim, etc.« Recentioris vero Colbertini codicis illud est sine inscriptione exordium: »Deos non esse, quos colit mundus, hinc notum,« etc. Et in fine: »Quod idola dii non sint, explicit.«

Nos vero clarissimus Baluzius certiores fecit in omnibus fere, quos penes se habet, et aliunde collegit, [Col. 1014C] hujus libri codicibus manuscriptis illum ab his, absque ulla alia inscriptione, incipere verbis, quae in Colbertino exemplari scripta esse mox animadvertimus.

Quosdam insuper vidimus codices media et amplius parte mutilatos, quorum initio index omnium Cypriani librorum, qui in eis descripti erant, praefigitur. In hoc autem indice simplex iste exhibetur hujusce libri titulus: »Quod idola dii non sunt.« Utrum autem librarii illum ex jam citatis Hieronymi verbis, vel aliunde transcripserint, nemo facile dixerit. At certum planumque est imperfectam esse hanc inscriptionem; quippe quae primam dumtaxat hujusce commentationis partem repraesentet.

Neque minus variant editiones. Nam in illis, quae [Col. 1014D] anno 1540 et sequenti excusae sunt, inscribitur: »Tractatus quartus, de Idolorum Vanitate;« initium vero libri: »Quod idola dii non sint, et quod unus Deus sit, et quod credentibus datum sit deos non esse, quos colit vulgus, hinc notum est. Reges olim, etc.« In editione autem a Morellio anno 1564, adornata hic titulus est: »Quod idola dii non sint:« libri vero exordium: »Quod idola dii non sint, et quod unus Deus sit, etc.,« ut in superiori editione. At in aliis annis 1593 et 1606, hic titulus est: »Quod idola dii non sint et quod unus Deus sit, et quod Christus salus credentibus data sit, sive de idolorum vanitate;« initium autem libri: »Deos non esse, quos colit vulgus, hinc notum est. Reges olim, etc.« [Col. 1015A] Eumdem et titulum, et idem libri principium retinuit in accurata a se Rigaltius editione. Demum Oxoniensi praepositus haec omnia rejecit, huncque praefixit titulum »De idolorum vanitate,« et librum his verbis orsus est: »Deos non esse, quos colit vulgus, hinc notum est. Reges olim, etc.« Ea autem tantum se retinuisse testificatur, quae ipsi videbantur ad libri designationem magis accommoda. Verum quis negabit hunc libri titulum non esse meliorem, quam istum: »Quod idola dii non sunt,« qui Hieronymi auctoritate confirmari potest. Sed primae tantum, uti diximus, hujus libri partis, non autem totum illius argumentum exhibet.

Certo itaque affirmare non possumus quae vera sit hujus libri inscriptio, ac quod illius exordium. [Col. 1015B] Erasmus vero suspicatus est illa adaucta fuisse a quodam docto homine, nec aliud nobis superesse, nisi fragmentum hujus lucubrationis, quae capite truncata est (Erasm. Not. in hunc libr.). Nam testis, inquit, nobis est Lactantius plurima a Cypriano conscripta fuisse volumina. At Lactantius quidem dixit multa ab illo edita fuisse, sed penitus tacuit quam in rem scripta sint, ac postea unius tantummodo ad Demetrianum orationis nominatim meminit (Lactant. lib. V; Inst. cap. 1, pag. 459, et cap. 4, pag. 471). Poterat autem Erasmus Augustinum etiam et Hieronymum, a nobis paulo ante laudatos, citare, quorum primus testatum fecit multa a Cypriano, in suo adversus ethnicos libro proferri illorum testimonia: secundus vero historiarum omnium scientiam in eo [Col. 1015C] exhiberi (August. lib. contr. Petilian. de unic. Baptis. cap. 4, § 6, pag. 530, tom. IX). Sed hic dixit id summa brevitate factum. Et certe in hoc libro citatur dumtaxat nomine suo insigne Alexandri Magni ad matrem suam volumen. At quia Cyprianus plurima contra gentiles de illorum diis congessit, quae a multis memoriae et scriptis tradita fuerant, hinc procul dubio Augustinus dixit et haec Scriptorum ethnicorum testimoniis comprobari.

Aliam insuper Erasmus mutilati hujus libri conjecturam inde capit, quod ex abrupto incipiat. Neque nos illi aliisque repugnabimus, qui arbitrabuntur, et ostendent in primis aut aliis paulo post Cypriani saeculum descriptis codicibus nullam fuisse inscriptionem, et ab his incoepisse verbis: »Reges olim, etc.« [Col. 1015D] Sed ab his illud, quod difficillimum est, probandum erit cui adscribenda sit hujus tituli praetermissio, an ipsimet Cypriano magna festinatione scribenti, vel negligentiae scribarum, qui vacuum haud insolito more reliquerant spatium, in quo eum titulum majoribus litteris, ac minio etiam exararent. Satis porro adnotasse sufficiat illum, qui in variis codicibus et ineditis, et editis tam diverso modo legitur, a Cypriano profectum non videri. Plures praeterea existimant spurium ac suppositum esse in prima hujus libri parte fragmentum, de quo postea agemus. Non minima igitur dubitandi ratio est utrum hic liber plane incorruptus ad nos pervenerit.

At quanto id obscurius est, tanto evidentius ab [Col. 1016A] omnibus perspicitur quodnam sit illius argumentum. Quis namque illo, qui brevissimus est currentibus oculis perlecto, statim non animadvertit in eo demonstrari falsos gentilium deos, unicum Deum, ac Christum ejus filium nostrum esse magistrum et redemptorem?

Denique jam vidimus hoc opusculum in multis manuscriptis exemplaribus Epistolae nomine inscribi. Sed id nemini mirum videri debet; quandoquidem pleraque Cypriani Opera ab antiquis scriptoribus Epistolae, Tractatus, et Libri indifferenter appellantur. Neque opus est illud a nobis demonstrari, quod ab aliis, ac praesertim ab Oxoniensi Episcopo satis abunde probatum est. Verum quia haec commentatio nullam prae se fert epistolae speciem, standum potius [Col. 1016B] videtur eorum judicio, qui illam in tractatuum numero reponendam censuerunt (Praefat. Oxon. in Annal. Cypr. pag. 4).



ARTICULUS III. Quo tempore, et quam festinanter hic liber a Cypriano scriptus fuerit.

Tametsi nullum temporis, quo hic liber scriptus est, indicium in eo deprehendatur; quidam tamen putant illum a Cypriano in lucem emissum statim atque sacris Baptismi undis regeneratus fuit, et antequam presbyteratus ordine initiaretur. Opinionem autem suam connituntur quibusdam confirmare conjecturis. Primam vero inde ducunt, quod eruditiores viri, qui rejecta falsa ethnicorum religione, christianam amplexabantur, [Col. 1016C] solebant publico aliquo scripto probare quam sincera esset eorum conversio. Verum numquid omnes, non dico Christiani, sed christianae religionis defensores statim a conversionis suae initio libros scripserunt, quibus fidei suae certius darent pignus et monimentum? Nemo sane id dixerit. Deinde vero Cyprianus antequam hunc librum edidisset, satis et scripto et facto probaverat fidei suae integritatem. Jam enim ad Donatum, uti fatentur, scripserat librum, quo susceptae a se religionis christianae rationem palam reddidit. Certissimum praeterea dedit illius pignus, cum adhuc catechumenus tanto christianae perfectionis ardore inflammatus est; ut praediis suis omnibus venditis, collectam inde pecuniam pauperibus distribuerit. Quid ergo necesse amplius erat, ut [Col. 1016D] edito altero libro satis superque probatam fidem suam denuo comprobaret?

Secunda illorum, qui hunc librum a Cypriano nuperrime christiano confectum fuisse existimant, conjectura hinc capitur, quod ille verbis minime Christianis hoc in libro usus est, quemadmodum istis: »Regna . . . . . sorte variantur;« et postea de Christo ad vitam revocato, »Ad superos denuo regredi (Cyprian. de Idolor. Vanit. pag. 13 et 16). Plures quoque, inquiunt, Cyprianus profanas historias congessit, nec citavit sacrae Scripturae testimonia, quae aliis in libris affatim, ac nonnumquam, uti adhuc aiunt, saepius quam par erat, retulit. Denique totus hic liber iis compositus est, quae ex Minucii [Col. 1017A] Felicis et Tertulliani libris de verbo quandoque exscripsit ad verbum. In aliis autem ejus libris nihil prorsus simile videmus. Omnibus porro hisce rationum momentis putant recte confici hunc librum a Cypriano divulgatum fuisse, quam primum christianae religioni nomen suum dedit.

Sed qui ita argumentantur nescire non possunt nomen sors in sacris et Veteris et Novi Testamenti Scripturis (Numer. cap. XXVI, 33 et 36; Josue, cap. XVI, XVII, etc.) eodem atque a Cypriano sensu frequenter accipi. Quid etiam in iis de Christo verbis, »Ad superos regredi,« minus christianum, quam in istis ipsiusmet Christi: »Vos de deorsum estis, ego de supernis sum,« id est, supernis, seu superis sedibus (Luc. cap. I; Actor. I, etc.; Joan. cap. VIII, [Col. 1017B] V\ 23)? Dixit porro Cyprianus Christum a mortuis excitatum »regredi ad superos,« non quidem deos sed terram, inferis, ad quos mortuus descenderat, superiorem. Ad historias autem profanas quod spectat, nonne iisdem aut similibus Tertullianus et Minutius Felix, nonne Arnobius et Lactantius, nonne alii Christianorum vindices contra ethnicos disputant? Nemini porro mirum videri debet, quod in hoc libro, quem festinanter scripsit, plura delibaverit ex Tertulliano et Minutio Felice, quod nulla Scripturae sacrae testimonia expresse proferat, quod in eo non tam eleganter, quam in aliis loquatur, nec sua tandem, quod per otium ipsi non licebat, sed aliorum argumenta, et aliquando verba mutuatus sit.

Quanta enim festinatione hunc librum composuerit, [Col. 1017C] hinc conjice quod ea quae in secunda illius parte, tametsi duabus aliis breviore, scripta sunt, in meliorem poterant ordinem facile redigi. Praeterea ubi de terrenis disserit regnis, ibi adverbium caeterum paucas inter lineas ter repetit. Primo enim: »Caeterum regna, inquit, tenuerunt Assyrii (Cyprian. pag. 14).« Et post duas lineas: »Caeterum si ad ordinem redeas.« Denique paulo post: »Caeterum et Regulus auspicia servavit (Ibid. pag. 13).«

Cum ergo hunc librum magna celeritate conficere coactus fuerit, nonne id indicio esse potest ab illo fuisse editum, quando persecutionis fugiendae causa Carthagine secessit? Tum enim pastoralis officii sui esse censuit Christianos in fide corroborare, refellere gentiles, ac temerarios comprimere impetus Demetriani, [Col. 1017D] qui sicut in superiori capite diximus, saepius ad eum, nec aliam profecto ob rationem venerat, nisi ut clamosis vocibus falsam religionem suam tueretur. Verum de his nostris, et aliorum conjecturis peritiores judicabunt. Nihil quippe omnino certi occurrit, quo vera hujus commentationis aetas assignetur. At certius sane de illa judicium ferri posset, si genuinam ejus inscriptionem, et initium minime dubium haberemus.



ARTICULUS IV. De hujus libri manuscriptis et editis codicibus ac variorum in illum notis.

Plures hujus opusculi codices, a variae aetatis librariis [Col. 1018A] exarati, in diversis bibliothecis reperiuntur. Quatuor autem ad manum habuimus, Colbertinum antiquiorem ante annos 800 descriptum, et paris antiquitatis Corbeiensem, nunc vero Sangermanensem, tertium vero Tarniensem, uno saeculo his posteriorem, quartum tandem Colbertinum alium ante annos 300 scriptum. Alios vero plures ad novam operum Cypriani editionem adornandam collegit Baluzius, quorum hunc nobis dedit indicem. Quatuor priores annorum 800, nimirum Pithoeanus, sancti Cornelii compendiensis, sancti Martini Turonensis, sancti Remigii Remensis. Unus annorum 700, monasterii sancti Michaelis in periculo maris. Duo 600 annorum, sancti Mauri Fossatensis et Baluzianus. Tres annorum 500, quorum primus monasterii sancti Petri in pago Nivernensi, secundus [Col. 1018B] S. Victoris Parisiensis, et tertius beatae Mariae de Laetitia. Quinque alii codices annorum 400 Baluzianus, alter Bohieranus, Sorbonicus, sancti Eligii Atrebatensis et sancti Victoris Parisiensis. Quatuor tandem annorum 300 vel 250, sancti Dionysii Remensis, sancti Cornelii Compendiensis, Gratianopolitanus, et Domini de la Moignon praesidis infulati senatus Parisiensis.

Quod autem ad hujus libri editiones attinet, eaedem illae sunt ac aliorum simul excusorum, quas supra recensuimus. Nihil itaque necesse est ut longius de iis deducatur orationis filum.

Notas vero et observationes iidem in hunc, qui in superiorem librum composuerunt. Erasmus vero unam in eum edidit; quae sicuti jam diximus, titulum [Col. 1018C] et initium hujus opusculi spectat. Novem autem supra septuaginta Pamelius scripsit, ac quadraginta novem primis ea explanat, quae in prima hujus libri parte ad evertendam falsam gentilium religionem a Cypriano proferuntur. Breviores vero sunt reliquae in duas alteras ejusdem libri partes, quibus ab eodem Cypriano explicatur ac stabilitur Christianorum de Deo et Christo Domino sententia.

Omnes porro has animadversiones Goulartius in adornata a se Cyprianicorum Operum editione totidem verbis recudi curavit. Nihil autem iis de suo addidit, nisi antiquissimum esse idololatriae scelus, quod a Noe posteris, post diluvium a Dei cultu recedentibus, ortum esse existimat. Ubi enim in Genesis, inquit, libro Rachel idola patris sui subripuisse dicitur [Col. 1018D] (Genes. cap. XXXI, V. 19 et 34), de iis tamquam tum vulgatis et communibus sermo factus est. At certe alii longe antiquiorem fuisse idololatriae originem opinantur, quemadmodum alibi ostendimus (Tom. I Apparat. pag. 720, et seq.).

Observationes dehinc a Rigaltio profectae ad textum variis veterum codicum lectionibus emendandum conducunt. Nonnullis vero aliis verba Cypriani explicare, aut aliis veterum Scriptorum testimoniis enodare et confirmare conatus est.

Oxoniensi porro editioni praefectus notas duplicis generis, quemadmodum in superiorem et alias Cypriani lucubrationes adornavit. Primis autem exhibet diversas antiquorum quorumdam codicum collectas [Col. 1019A] a se lectiones, vel sibi ab aliis transmissas. At secundis satis certe prolixis ea enucleat, aliorumve auctoritate comprobat, quae in prima hujus libri parte contra fictitios gentilium deos dicuntur: in aliis autem longe brevior est.



CAPUT VI. NOVAE IN HUNC LIBRUM OBSERVATIONES.



ARTICULUS PRIMUS. De iis, quae Cyprianus ex Tertulliano et Minucio Felice excerpsit, ac quomodo duobus aliis in libris ea sacrae Scripturae testimoniis probaverit, quae in isto de Judaeis, Christianis, et Christo Domino breviter enarrat.

[Col. 1019B] Tres sunt hujus libri partes, quarum primam et secundam, sicuti diximus, Cyprianus ex Minucii Octavio, tertiam ex Apologetico Tertulliani, ei utriusque iisdem aliquando, ac hujus potissimum verbis decerpsit (Tertullian. Apologet. cap. XXI, pag. 21). Quae autem ex Minucio delibavit, haec pleraque omnia in nostra de illius Octavio dissertatione simul retulimus. Alia vero, quae ex Tertulliano praeceptore suo mutuatus est, ea in superiori nostra dissertatione enucleata sunt (Dissertat. in Minuc. cap. II, art. 6, et in Tertull. cap. IX, art. 2. et seqq.). Neque tamen omnia et singula ex uno potius, quam alio decerpsisse nobis videtur. Nemo enim nec certo, nec facile affirmare potest utrum ea, quae ille in prima hujus libri parte de daemonibus tradidit, ex Minucio Felice, potius [Col. 1019C] quam ex Tertulliano hausta fuerint. Si quis porro curiosius indagare voluerit ubinam in dissertationibus nostris delibata ex utroque Cypriani loca explicare contendamus, haec in capitum summariis, aut generali totius libri nostri indice, designata haud difficiliter reperiet. Nihil itaque opus est haec singulatim recensere, quae plerisque laedio, nec multis magno usui esse possunt.

Quia etiam illa fere omnia, quae in hac Cypriani commentatione difficilia vel obscuriora occurrunt, in iisdem nostris dissertationibus enodare, illustrare, ac complanare conati sumus, inutilis pariter operae foret nostras nunc repeti et recudi observationes. Quamobrem ea tantum attingemus, quae auctori nostro peculiaria sunt, nec sine animadversione aliqua [Col. 1019D] praeterire debemus.

Primum itaque adnotandum est ea, quae Cyprianus in tertia hujus libri parte de Judaeis, ob sua scelera a Deo abdicatis, de suffectis in eorum locum Christianis, de Christo Deo et homine, mortalique ejus vita tradidit, haec pluribus sacrae Scripturae testimoniis in duobus illius ad Quirinum adversus Judaeos libris luculenter demonstrari (Cypr. lib. de Idolor. Vanitat. pag. 15 et seqq.). Et certe in illorum prooemio sic ille praefatur: »Complexus sum libellos duos, pari aequalitate moderatos, unum quo ostendere enisi sumus Judaeos secundum ea, quae fuerant ante praedicta, a Deo recessisse, et indulgentiam Domini, quae sibi jam pridem data, et in posterum promissa fuerat, perdidisse: [Col. 1020A] successisse vero in eorum locum Christianos, fide Dominum promerentes, et de omnibus gentibus ac de toto orbe venientes. Item libellus alius continet Christi sacramentum, quod idem venerit, qui secundum Scripturas annuntiatus est, et gesserit ac perfecerit universa, quibus intelligi et cognosci potest quod ipse sit, qui praedictus est (Idem adv. Judae, prooem. pag. 18).« Duobus itaque his libris Martyr sanctissimus iis satisfecit, qui desiderare poterant, ea testimoniis sacrae Scripturae probari, quae in hoc de iis omnibus breviori expositione tradidit.



ARTICULUS II. Quam luculenter Cyprianus asserat orthodoxum de suprema Christi divinitate, et sanctissimae Trinitatis mysterio documentum.
[Col. 1020B]

Non sine observatione aliqua praetermittere nobis licet quam manifeste Cyprianus supremam Filii Dei, Christi Domini, divinitatem asserat, et praedicet. Postquam enim variis rationum momentis, quae in superioribus nostris disertationibus examinata sunt, evidentissime adversus ethnicos probavit unicum et omnipotentem esse Deum, haec de Christo pronuntiat: »Hic Deus noster, hic Christus est.« (Cyprian. de Idolor. Vanitat. pag. 15.) Cum ergo prius contra universos gentiles demonstraverit unum tantummodo esse Deum, nunc vero dissertissime asseveret Christum etiam Deum esse, hinc necessario sequitur illum et alios omnes suo tempore Christianos credidisse eamdem esse Christi atque aeterni Patris ejus divinitatem. [Col. 1020C] Si his namque verbis significare voluisset illos duos esse Deos, aut alium alio potentiorem, jugulum praebuisset adversariis suis gentilibus, qui plures deos, et Jovem aliis potentiorem esse venditabant. Christum itaque verum et unum cum Patre suo Deum esse asseveranter affirmat. Quamobrem ulla absque haesitatione ibidem adjecit: »Hic est virtus Dei, hic ratio, hic sapientia et gloria;« et paulo ante, »Sermo et Filius Dei (Ibid.)« Atqui virtus, ratio, Sermo, et Filius Dei, ejusdem ac ipse aeternus illius Pater, est naturae, substantiae, et aeternitatis, quemadmodum in superiori dissertatione demonstravimus (Dissertat. in Tertull. cap. VIII. art. 1 et seqq.).

Praeterea haud dubitanter pronuntiat Christum ideo a morte ad vitam revocatum, »ut vim divinae majestatis ostenderet (Cyprian. ibid. pag. 16).«

[Col. 1020D] Quamnam autem ostendere poterat divinitatem, nisi hanc ipsam quam antea, et semper habuit? Itaque cum non aliena, sed propria sua virtute ad vitam regressus est, tum ostendit se semper habuisse vim divinae majestatis, hoc est, eamdem cum Patre suo divinitatem.

Neque hoc tantum in libro, sed in sua etiam ad Caecilium epistola semel et iterum ab eo dicitur, »Jesus Christus dominus et Deus noster (Idem, Epist. 63, ad Caecil., pag. 148 et 135).« Alibi vero, ubi de secundo illius in fine mundi adventu disserit, ibi docet eum praenuntiari his Psalmographi verbis: Deus manifeste veniet, Deus noster et non silebit, atque istis [Col. 1021A] etiam Isaiae: Dominus Deus virtutum prodibit. Posteaquam autem id probavit, hanc infert conclusionem: »Hic est Deus noster, id est, non omnium, sed fidelium et credentium Deus, qui cum in secundo manifestus adventu venerit, non silebit.« (Idem de bono Patient., pag. 220. Psal. XLIX, v. 3. Isai. cap. 42, v. 13). At quo, amabo te, pacto tam saepe et toties dixit et repetivit Christum esse Deum, nisi pro certo penitus habuerit hanc esse et eorum, ad quos scribebat, et caeterorum, exceptis haereticis, Christianorum sententiam?

Verumtamen non ibi ille stetit, ultraque progreditur, ac plane palamque declarat Christum in coelos conscendisse, »ut per orbem discipuli, magistro et Deo monente, diffusi, praecepta Dei in salutem [Col. 1021B] darent.« (Cyprian. de Idolor. vanit. pag. 16.) Videsne quam diserte Christus ab illo dicatur non solum discipulorum suorum magister, sed Deus etiam, verus utique et idem ac Pater, quandoquidem plures dii, sicuti ibidem demonstraverat, esse non possunt? In secundo insuper adversus Judaeos libro variis sacrae Scripturae testimoniis luculenter probat illum verum esse, ac coaeternum Patri suo Deum (Idem lib. II advers. Jud., § 5 et 6, pag. 34 et seqq.).

Neque minus perspicue sancti Spiritus divinitatem, et orthodoxum de SS. Trinitate documentum in illa asserit et praedicat epistola, quam suo et collegarum suorum coepiscoporum, in synodo adunatorum, ad Jubaianum de haereticorum Baptismate scripserat. Primum enimvero in ea definivit validum esse horum [Col. 1021C] Baptisma: »Si eumdem Patrem, eumdem Filium, eumdem Spiritum sanctum, eamdem Ecclesiam confitentur nobiscum (Idem. Epist. 73, ad Jubaian. pag. 200).« Postea vero, si quis apud haereticos baptisatus, templum Dei factus est: »Quaero, inquit, cujus Dei? Si creatoris, non potuit,« ejus fieri templum, »qui in eum,« sicut Marcionista, »non credidit. Si Christi, nec hujus fieri potest templum, qui negat Christum Deum. Si Spiritus sancti, cum tres unum sint, quomodo Spiritus sanctus placatus esse ei potest, qui aut Patris,« quemadmodum Patripassiani, »aut Filii,« veluti Anthropiani, »et caeterae,« ut ipse loquitur, »haereticorum pestes, inimicus est?« (Ibid.) At cum ibi dixit tres illas sanctissimae Trininatis Personas esse unum, nonne ibi [Col. 1021D] sequitur Tertullianum praeceptorem suum, qui in suo, sicuti in superiori dissertatione annotavimus, adversus Praxeam libro dixerat: »Qui tres unum sunt, non unus« (Dissertat. in Tertull. cap 8, art. 3). Quis ergo non videt eamdem esse utriusque de tribus divinis Personis, et una eademque illorum natura sententiam? Quomodo autem tres possunt esse unum, nisi quia tres divinae Personae unam habent naturam, qua tres illae unus et idem Deus sunt?

Denique ille paulo post docet hoc Christi de gentibus in nomine Patris, et Filii, et Spiritus sancti baptizandis praecepto juberi illas, »baptizari in plena et adunata Trinitate« (Cyprian. ibid. pag. 206). At quomodo Pater, Filius, et Spiritus sanctus possunt [Col. 1022A] esse una et adunata Trinitas, nisi eadem sit illorum natura, et unus et idem sint Deus?

Neque ullus nobis objiciat subsequentia Cypriani verba, quibus aperte dixit Patrem a Christo appellari, »Dominum et Deum suum.« Nam ibi de illo loquitur, qui quatenus homo petit a Patre clarificari, et usque ad mortem ipsi obsecutus est. Apage igitur impii cujusdam Sociniani insulsissimas cavillationes, qui ex hoc et aliis nonnullis similibus loquendi modis inferre voluit negatam a Cypriano Christi divinitatem, quam tam saepe quam aperte ac perspicue praedicavit.



ARTICULUS III. De Christo homine, ac quo sensu dici potuerit, Spiritus sanctus carne induitur.

[Col. 1022B] Pergamus, si lubet, ac videamus, quam dilucide planeque Cyprianus asseveret Christum non modo verum Deum, sed verum quoque esse hominem. Missus, inquit, fuit, haud dubie ab aeterno Patre suo, »Illuminator et doctor generis humani,« quemadmodum antea »per omnes prophetas« praedictum fuerat (Cyprian. de Idolor. vanitat. pag. 15). Dixit quidem »omnes prophetas,« sed quia brevitati hac in lucubratione studebat, id non duxit fusius ibi probandum. At hoc utique data opera probavit in secundo potissimum adversus Judaeos libro (Idem lib. II adv. Judae. § 10, pag. 37). Ad illud insuper ea omnia conducunt prisci Testamenti testimonia, quibus, uti ille ostendit, praenuntiatum fuerat abrogandam veterem legem, et novam subrogandam, [Col. 1022C] venturum Christum, et fundandam ab eo veram religionem (Et lib. I, pag. 17 et seqq.). Cum autem inficias nemo ire possit haec omnia ad eumdem Christum, mortalemque ejus vitam spectare, hinc procul dubio Cyprianus collegit illum aununtiatum fuisse per omnes prophetas. Nam alii ejus adventum, alii plura, alii pauciora de illo praedixerunt. Plures porro de futuro Christo sacrorum vatum praedictiones in superioribus nostris dissertationibus, a Lactantio et Tertulliano citatas, exposuimus, et enucleavimus.

Tum dehinc Cyprianus: »Hic, inquit, sermo et filius Dei, in Virginem illabitur, carnem Spiritu sancto cooperante induitur.« Et ita quidem in editis et manuscriptis recentioribus quibusdam codicibus. In antiquiorum vero editionum margine haec annotantur; [Col. 1022D] »Alias carne spiritus induitur.« At quid, obsecro te, hac adnotatione aliud significatur, nisi hanc fuisse aliorum exemplarium lectionem. Et certe haec ita scripta sunt non solum in Corbeiensi, seu Sangermanensi, et aliis, ut minus septem, vetustioribus, ac melioris notae exemplaribus. In nonnullis vero »carnem Spiritu sancto;« in Tarniensi, »carne Spiritus sancti operatione induitur.« Vides sane quam diversae sint hoc in loco codicum lectiones.

Sed quia haec verba carne Spiritus (in quibusdam additum sanctus) induitur, duriora aliquibus videri poterant, in sancti Martini Tornacensis, et aliorum duorum a Pamelio citatorum, margine istud explicationis causa adjectum est: »Cum dicit, carnem Spiritus [Col. 1023A] sanctus induitur, non personam Spiritus sancti accipit, sed Filii, qui et ipse spiritus dicitur, juxta illud: Deus spiritus est.« Quae quidem Pamelius in ipsum Cypriani textum ab Afflig. et Bland. codicum librariis intrusa fuisse testificatur.

Rigaltius vero tametsi priorem lectionem, Spiritu sancto cooperante, in Cypriani textum admiserit; eam tamen in notis suis, tamquam a sequentium aetatum subtiliore schola inventam, plane repudiat. Verum si spuria est, et ab acutioribus scholasticis conficta, cur illam in textu Cypriani reliquit? Qua etiam ratione aliam rejecit, quae in antiquioribus exemplaribus, ipso fatente, reperitur, et quam probat posse hoc catholico sensu explicari: Spiritus sanctus, id est, persona filii Dei, qui spiritus est, [Col. 1023B] carne induitur. Sed Rigaltio longe antiquior est haec explicatio, quam paulo ante monuimus in trium veterum manuscriptorum marginibus, et duorum aliorum textu inveniri.

Verum quia Cyprianus hanc libri sui partem ex Tertulliano, sicuti diximus, potissimum delibavit, non inutilis forsitan operae pretium erit si paulo accuratius expendamus utrum Magistri verba, huic Discipuli ejus loco lucem aliquam afferre possint. Dixerat autem Tertullianus: Verbum, sive Sermo Dei, »delapsus in Virginem quamdam, et in utero ejus caro figuratus, nascitur homo, Deo mixtus: caro spiritu instructa nutritur, adolescit, affatur, docet, operatur, et Christus est.« (Tertullian. Apologet. cap. 21, pag. 21.) Videsne haec ab illo pluribus [Col. 1023C] verbis tradita, quae Cyprianus paucioribus reddidit? Utriusque igitur quoniam eadem mens, idemque sensus est, inquirendum sane quid »carnis et spiritus« nomine Tertullianus, ac proinde Cyprianus, intellexerit. At carnis nomine ille saepius significare videtur totam humanam Christi naturam, qua in utero Virginis figuratus, »nascitur homo;« haud dubie quia evangelista scripserat: Verbum caro factum est, et habitavit in nobis.« (Joan. cap. I, 14.) At si res ita sit, dicendum est Tertullianum »Spiritus,« aut sancti Spiritus nomine non quidem designasse tertiam SS. Trinitatis, sed secundam Verbi divini Personam, quae revera spiritus et sancta est.

Verumtamen si aliquis conjecturae locus nobis daretur, [Col. 1023D] hanc tibi proponeremus. Nonne dici potest Tertullianum ibi »carnis« nomine solum Christi corpus, et spiritus vocabulo animam ejus indicasse: nam »caro, inquit, spiritu instructa,« id est, caro ejus, sive corpus spiritu, seu anima fuit instructum, et informatum. Quamvis enim hoc ipso carnis nomine totum hominem, id est, corpus et animam saepius designet; hoc tamen non impedit quin saepe etiam carnis nomine solum corpus intelligat. Quid namque in toto de Carne Christi libro aliud agit, nisi ut contra haereticos ostendat non fictitiam et simulatam, sed veram ab eo assumptam fuisse carnem? At ibi carnis nomine solum corpus ejus denotare videtur. Eodem modo in subsequente libro de Resurrectione carnis [Col. 1024A] disputando, illam animae opponit (Lib. de Resurrect. cap. 8, pag. 330 et seqq.). Atqui in libro de Anima, diserte definit animam et spiritum hominis esse unum et idem (Idem lib. de Anima cap. 11, pag. 271). Nam ut plura omittamus: »Cum de anima, inquit, et spiritu agitur, ipse erit anima spiritus, sicut dies ipsa lux.«

Quid ergo vetat quominus in Apologetico dixerit Christi carnem in Virginis utero figuratam, et spiritu sive anima instructam, omnia effecisse humanae mortalisque ejus vitae opera. Verus autem si sit hic Tertulliani sensus, nonne dicere possumus hunc eumdem esse Cypriani sensum: Sermo Dei in Virginem illapsus, carne spiritus, id est, ejus anima induitur. Nec magni certe refert utrum post spiritus, [Col. 1024B] adjectum fuerit sanctus. Quis enim nesciat sanctam esse Christi animam? Caeterum hanc explicationem iis tantum exponimus, qui conjecturis, quibus raro indulgemus, veniam aliquando dare possunt.

Denique auctor noster dixit: »Deus cum homine miscetur,« quod ex his adhuc delibavit magistri sui Tertulliani verbis: »Nascitur homo Deo mixtus.« Rursum autem cernis ab utroque eadem, sed diversis verbis enuntiari. At quomodo ea intelligenda sint, in superiore dissertatione patefecimus. (Dissert. in Tertull. cap. 9, art. 1.)



ARTICULUS IV. De idololatriae origine, et ridiculis quibusdam Romanorum diis, in dubio aut notho hujus libri fragmento notatis, ac de crudeli Consulum Romanorum initio.
[Col. 1024C]

Quae adversus ethnicos de idololatriae origine, ac falsis pluribus illorum diis Cyprianus disputat, ea omnia, quae aliqua animadversione digna sunt, in superioribus nostris dissertationibus enucleare et illustrare connisi sumus. Paucissima itaque restant a nobis observanda. Ab ipso autem libri initio auctor noster nefarii falsorum deorum cultus originem a Saturno cum repetit, praeceptorem suum, sicuti jam annotavimus, Tertullianum, sequitur. Paulo post vero gentiles Romanos, non secus atque idem Tertullianus et Minucius Felix, refellit, qui garriebant sua in deos pietate meruisse totius terrae orbis imperium. (Cyprian. de idolor. vanitat. pag. 13. Dissertat [Col. 1024D] in Tertull. cap. 25, art. 1. Dissertat. in Minuc., cap. 18 et 19, et in Tertullian. cap. 27, art. 3 et seqq.). At ibi in Rigaltiana, Oxoniensi, et quibusdam aliis editionibus haec leguntur: »Acca Flora meretrices. In tantum vero deorum vocabula apud Romanos finguntur, ut sit apud illos et Viduus deus, qui anima corpus viduet, qui, quasi feralis et funebris, intra muros non habetur, sed foris collocatur, et nihilominus quia extorris factus, damnatur potius Romana religione, quam colitur. Est et Scansus ab ascensibus dictus, et Forculus a foribus, et a limitibus Limentinus, et Cardeae a cardinibus, et ab orbitatibus Orbona. Hi dii Romani.« (Cyp. ibid. pag. 12 et 13.) In nostris autem codicibus haec tantum habentur: »Acca et Flora [Col. 1025A] meretrices. Hi dii Romani;« caetera vero omnia desunt, quemadmodum in editionibus anno 1540, 1541, 1564, 1593, divulgatis. Fatetur quoque Oxoniensi editioni praepositus ea in probatissimis exemplaribus desiderari, iisque perturbari Cypriani sensum. In ejus tamen textu illa idcirco retinuit, quia, inquit, in Beneventano codice, Veronensi, uno saltem ex quatuor Vossianis, et Corbeiensi leguntur. Sed quid de tribus primis, quos aliena fide citavit, nec nos vidimus, dicendum sit, nihil quidem scire potuimus. At hoc certe scimus haec omnia in Corbeiensi, sive Sangermanensi, quem prae manibus habemus, non reperiri. Mirum itaque quomodo haec nec pauca quidem verba in tot codicibus, qui varia aetate, et in diversis regionibus scripti sunt, omitti [Col. 1025B] potuerint. Nonne ergo haec purum putumque additamentum satis redolent? Sed hujus difficultatis nodum solita sua sagacitate solvet haud dubie clarissimus vir Stephanus Baluzius, qui tot, sicuti diximus, consuluit manuscriptos codices, quos videre nobis non licuit.

Verum quamvis haec notha plane et adulterina sint verba, nonnulli tamen a nobis forsitan sciscitabuntur, quinam illi dii fuerint. Quamobrem his, si qui erunt, curiosis hominibus respondebimus de Forculo, Limentino, Cardea, et Orbana jam a nobis actum in nostra de Arnobii libris dissertatione. (Dissert. in Arnob. cap. 13, art. 5 et 6.) Ibi vero plane ostendimus haec numina a Gentilibus in illorum numero reponi, quos singulis quibusque rebus praefici [Col. 1025C] somniaverant. Tales etiam erant Viduus et Scansus satis perspicue in notatis hujus, de quo agimus, libri editionibus descripti. Sed plura de ridiculis hisce omnibus diis Augustinus ex Varrone retulit, quem adire cuilibet facillimum est. (Aug. lib. IV de Civ., [Col. 1026A] cap. 8, pag. 93 et seq. et lib. VI, cap. 9, pag. 150.) Denique Cyprianus ostendit nec datum Romanis, nec auctum imperium propter illorum in fictitios deos suos pietatem. »Etenim consulatum, inquit, cepisse videmus, ut regnum. Filios interficit Brutus, ut crescat de suffragio sceleris commendatio dignitatis.« (Cypr. de idol. Van. pag. 13.) Omnibus autem nota est historia Tarquinii Superbi, qui a Romanis regno pulsus fuit. Brutus vero primus postea consul filios suos, uxorisque suae fratres virgis caedi, et plecti capite propterea jussit, quia de Tarquinio reducendo cum aliis conjuraverant. Testem ea de re si quem desideras, citatum habes ab Augustino Virgilium, cujus haec sunt carmina:

Vis et Tarquinios reges, animamque superbam
[Col. 1026B] Ultoris Bruti, fascesque videre receptos?
Consulis imperium hic primus saevasque secures
Accipiet, natosque pater, nova bella moventes,
Ad poenam pulchra pro libertate vocabit. (VIRGIL. lib. VI Aeneid. v. 812 et seq.)

Plura si cupias, adi Servium, in hos Maronis versus; Titum Livium; Dionysium Halicarnasseum, Valerium Maximum, et alios Romanae historiae scriptores. Pluribus porro aliis rationum momentis Cyprianus evidenter convincit quam falsa et absurda sit Romanorum jactatio, qua suam in deos suos propter pietatem, fundatum et ad ultimos orbis terrae partes propagatum imperium suum effutiebant. (Aug. lib. III de Civit. cap. 16, pag. 72; Livius, lib. II init.; Dionys. Halicarn. lib. V Antiq. Roman. Val. Max., lib. V, cap. 8 § 1.) Sed haec argumenta in superioribus [Col. 1026C] dissertationibus nostris, nisi plane fallimur, satis explicata sunt. (Dissert. in Minuc. cap. 18 et 19, et in Lactant. cap. 32, art. 1 seqq. et in Tertull. cap. 27, art. 3 et seqq.).




[Col. 1025]
CARMEN AD FELICEM, DE RESURRECTIONE MORTUORUM.
(E Veterum Scriptor. et Monum. amplissima Collectione, tom. IX.)
(C,S)





OBSERVATIO PRAEVIA D. EDM. MARTENE.

[Col. 1025D] Quod in hujus tomi limine collocamus Carmen de Resurrectione mortuorum, S. Cypriani nomen praefert in pervetusto codice Corbeiensi ante annos nongentos litteris majusculis exarato. Quis autem sit ille Cyprianus, haud facile est divinare. Nam quominus celeberrimo illi Carthaginensi episcopo et martyri, cujus egregia scripta suavissime leguntur, illud attribuamus, [Col. 1026D] obstare videtur oratio nimis salebrosa, et violatae frequentius metri leges; tametsi sententiae graves et nervosae ab eo minime abhorreant, nec tanto doctore indignae judicentur. Sed neque aetas auctoris a Cypriani Carthaginensis aevo distare videtur. Nam si eo antiquior non sit, subaequalem saltem fuisse complura evincunt. Certe eo se praesertim tempore vixisse, quo [Col. 1027A] vigebat adhuc idolorum cultus, his insinuat versibus, quibus impios in extremo judicio conscientiae stimulis agitatos inducit, eumdem idolorum cultum detestantes:

Illic quisque suae fatebitur effera vitae.
Jam primum quicumque Deum male censerat ante,
Et vaga mentitio coluissent numine saxa,
Atque cruentatas igne sacraverat aras,
Et picturatas timuit sine voce figuras, etc.
Floruisse etiam turbulentissimis nascentis Ecclesiae temporibus, quibus Verbi sacri praecones crudeli neci tradebantur, ac fidem Christi quam praedicabant sanguinis effusione testes invicti obsignabant, satis demonstrat, cum tyrannorum in Christianos immanitatem his verbis redarguit:

Vos tamen hunc Dominum coeli terraeque negastis,
Et justos potius crudeli caede necastis,
[Col. 1027B] Praeconesque Dei plerique saepe fugastis,
Veritas in vobis pro crimine semper inhaesit.
His adde, quod Millenariorum de terreno Christi regno post resurrectionem haud obscure insinuat opinionem, quae vix saeculi tertii finem attigit. Sed neque minus antiquitatem sapit, quod, petitis undique argumentis, insanos aevi sui philosophos futuram corporum resurrectionem negantes, hoc carmine impugnasse a vero non est absimile.

Erit forte qui carminis hujus auctorem faciat Cyprianum, ex mago Christianum, deinde Antiochiae in [Col. 1028A] Phoenicia episcopum et martyrem, cujus acta tribus libris a coaevo scriptore distincta primi edidimus tom. 111, nostrorum Anecdotorum. Verum ille non latine, sed graece scripsisset.

Caeterum hujus opusculi pretium probant asserta in eo praecipua christianae religionis dogmata, peccatum originale, Baptismi necessitas, Trinitatis mysterium, mortuorum Resurrectio, quae sane tanti visa sunt in antiquissimo auctore, ut ab eo edendo minime deterrere potuerit oratio ejus subbarbara, quae etiam ab imperito librario licet antiquissimo excerpta, adeo depravata est, ut saepe haerere necesse sit, neque propterea, credimus, conquerentur eruditi viri frustra nos operam nostram collocasse.

Haec postquam scripseram, sequens adverti carmen [Col. 1028B] editum ad calcem Tertulliani operum fuisse: quod cum ibidem legissem, et cum ms. nostro contulissem, audacem deprehendi editorem, qui violatas a Cypriano, quicumque ille est, metri leges humilemque stylum impatienter ferens, opusculum istud elegantioribus versibus reddere conatus est, et sic non Cypriani, sed suam publici juris lucubrationem fecit. Quapropter cum vel ipsa errata in antiquis scriptoribus venerari soleant viri eruditi, operae pretium duximus idem carmen quale ab auctore prodiit, suae restituere sinceritati.



Qui mihi ruricolas optavi carmine musas,
Et vernis roseas titulavi floribus auras
Aestivasque graves maturavi messis aristas,
Succidi tumidas autumni vitibus uvas,
[Col. 1027C] Et hiemis placidas laudare semper olibas,
Atque modulatas exclusi fontibus undas,
Frondentesque vago cecini de gramine sylvas:
Protinus aethereas modulabor luminis auras.
Jam mihi luciferas liceat contingere musas,
Pandere secretas fluviali vertice nymphas,
Et laetas alio positas sub sidere silvas
Aeternasque simul memorabor carmine musas.
Unde mare tumidas immensum fluctuet undas,
Quae virtus moneat solidas tremiscere terras;
Et lux unde novo praefulserit aurea mundo.
Quis hominem laeto potuisset fingere limo,
Unde genus vacuo potuisset crescere saeclo,
Et varia populo quae sit vivendi cupido,
Quae creata malo primum moriendi propago,
Unde bonus rosels odorque pudorque coronis.
Quid faciat laetis ut vitis aestuet uvis,
Utque nova veteris lactescat hordea culmis,
Arbor et ut glaciem nigris pubescat olibis,
Germinibus variis quis decrementa viroris,
Mollibus et matrem filiorum protegat umbris.
Omnia nosse bonum quae sint incepta ramorum,
[Col. 1027D] Ut liceat per cuncta Deum agnoscere verum,
Qui lucem, maria, coelum, terramque paravit,
Ornavitque novum variando sidere mundum.
Et pecudes primum, volucres procedere jussit,
Et dedit aequoreas complere piscibus undas,
Atque foecundatas animalibus egit arenas.
Talia compositis deducam carmina musis,
Salubremque vobis exponam fontibus undam;
Et laetum placidis venientem nubibus imbrem,
In animas hominum penitus ultroque fluentem,
Excipiam plenis in nostra novalia rivis.

II.

   Nunc age securam vivamque attingere lympham,
Et celeres vitae facilem haurite liquorem.
Si qui velit poenas aeternae evadere flammae,
Ignarusque die venturique inscius aevi,
Et justae potius adipisci praemia vitae,
Hunc unum meminisse Deum, solumque precandum,
Qui totum in libra posuit sub limine mundum,
Aeternumque manens, semperque futurus in aevum
[Col. 1028B] Saecula cuncta tenens, et ante omnia saecula solus,
Ingenitus sine fine Deus, thronumque divinum
Solus habens, coelo semper supereminet alto.
Omnipotens solus, cui parent omnia rerum,
[Col. 1028C] Pater, Filius, Spiritus, qui sunt semper in unum.
Qui sibi complacitum hominem formavit in aevum,
Pastorem pecudum, dominum dedisse ferarum,
Jusque dedit volucrum, pontumque solum dominandum.
Qui sermone tenus potuit extendere coelum,
Et solidam verbo jussit suspendere terram,
Ac dicto citius separavit aequoris undam,
Hanc manibus caram dilexit fingere formam,
Decoramque suam voluit inesse figuram.
Spiritu vivificam afflavit vultibus auram.

III.

   Immemor ille Dei, temere committere tanta.
Nec ultra monitum quicquam contingeret, unum
Unde malum sciret, et unde dignosceret aequum.
Protinus illicitum vetuit contingere pomum.
Quanta Deus homini permisit muliera mundi.
Et praedulce sui signavit pignus amoris,
Utilia cara tribuit mandata salutis,
Sub ditione dedit terras animamque viventem,
Pennatumque genus, pecudes, genus omne ferarum,
Et genus aequoreum, animalia cuncta natanta.
Sed quoniam primo transgressus crimine legem,
Jamjam primus homo Domini mandata mutabat,
[Col. 1028D] Conjuge cuncta mala suadente, morte peribat.
Nam peccati malum commisit femina primum,
Prodidit, atque suum decepit lege maritum.
Eva persuasa male patefecit limina letho,
Et sibi cum genere creavit funera toto.
Hinc nefas incautum, mors emanavit in aevum.
Inde magis facinus facile praecrebuit altum,
Agricolaeque labor agitavit saevius annum.
Callidus hoc zelo serpens injecit iniquo.
Inde magis populi multa commissa malorum,
Et nefanda malis pepererunt semina factis.

IV.

   Idcircoque Deus solus, cui summa potestas,
Et super alta tenens summa fastigia coeli,
Altus inaccessam habitans in saecula lucem,
Praeteritique memor, et praescius ante futuri,
Progeniem meriti decretum servat in aevum,
Et cunctas animas quae corpora tarda gubernant,
Et ratione movent homine vagante per artus.
Ut primo posito membrorum pondere cedunt,
[Col. 1029A] Terrenisque leves resolutae nexibus ibunt,
Ac proprias reptent diversis partibus orbis.
Illicet occultis alias includi tenebras,
Ast alias laetis revocare protinus auris,
Servari penitus decreta ad praemia legis,
Donec iterum mortis resurgant corpora membris.
Nunc homines primae pensare foenora vitae,
Judicisque Dei memores adstare priorum;
Exspectare suam suo quemque ex crimine poenam.
Funditus aut pecorum sine nomine, pondere, flatu,
Incassumve Dei finiendo fundere flatum.

V.

   An Deus omnipotens, cujus sub nutu reguntur
Omnia, non valeat post mortem reddere vitam,
Aut aliquid rerum Dominus non posse videtur?
Si potuit tenebris claram excludere lucem,
Atque omnes verbo potuit componere moles,
Omnia de nihilo illius potente voce parare,
Cur non ex aliquo possit compingere notam,
Quae fuerat quondam, quae vixerat ante figuram,
Similemque suae jubeat resurgere formam?
Cum sint cuncta Dei, reddent magis omnia, tellus
Jussa revocabit quidquid contexerat olim;
Si quem forte rogis abolevit flamma sopitum,
[Col. 1029B] Aut aliquem caecis dejecerat aequor in undis;
Si cujus tamen satiaruut viscera pisces,
Aut finxere ferae crudelia funera membris,
Alitibus jacuit raptato corpore sanguis,
Ultra nec Domino negabunt funera quemquam,
Apparare Deo vivos de morte necesse est,
Resumptisque suis homines adstare figuris.
Semina sic versis credentur arida terris,
Et penitus fixis putrescunt mortua fulcis,
Inde reparatis animatur culmus aristis,
Et iterum vivis flavescuut fortia granis,
Consurguntque novae vario cum foenore messes.
Sidera cuncta cadent, iterum renata lucescent,
Et dies in densa moritur cum lumine nocte;
Occidit inque diem nox, rebus luce quiescit,
Ac dies alta suis iterum resurget in astris.
Solque cadet, splendoriferque lumine claro
Lux perit umbrato venienti vespere mundo,
Et remeat toto renovataque gaudia saeclo,
Sic cremata suo vivit de funere phoenix,
Extemploque suo volucris resurgit e busto.
Enudata foliis suo tempore fructicat arbor,
[Col. 1029C] Atque iterum pomis curvata ex germine ramis.

VI.

   Ergo ut ad vocem mundo tremente divinam,
Et penitus motis virtutibus aeris alti:
Tunc fragor insolitus, et maxima murmura coeli,
Promovente Deo, veniente judice mundi,
Protinus innumeris concurrunt ire ministris,
Convallantque Dominum cum majestate sua coelesti,
Angelica late descendunt agmina terris.
Omnes nuntii Dei quibus est divina facultas,
Precibus et forma virtutis spiritus omnis.
Igneus his vigor est, rutilantia corpora coeli,
Vis divina micat, hinc tellus universa remugit,
Hinc trepidans terra penitus universa remugit,
Parturiens homines quos reddere justa jubebit
Mirantur comites, turbantur denique nimbi,
Astra mirata pavent subitae virtutis ab alto,
Hic jubente Deo facile cum voce potentis
Continuo ruptis per omnia regna sepulcris,
Omnis humus latis effundit hiatibus ossa,
Viventesque parens populos eructat arena.
Haerent membra comis, nectuntur ossa medullis,
Consertique regunt spirantia corpora nervi,
Et simul infusae moventur sanguine venae.
[Col. 1029D] Dimissaeque cavis animae redduntur apertis,
Organaque sua repetunt surgentia quaeque.
Proh miranda fides! hinc omnis pullulat aetas.
Pullulat antiqua mortuorum pulvere turba,
Matres atque viri repetita luce resurgunt,
Magnanimi juvenes, pueri, nuptaeque puellae,
Defunctique senes animis viventibus adstant,
Infantumque gemens resonat vagitibus orbis.
Cum variae gentes veniunt de sedibus imis,
Eoumque manus et quas videt ultima tellus,
Quae colunt medias devexo in climate zonas,
Ripheasque tenent pruinosi sideris arces
Omnis adest pavidus finis cujusque colonus,
Rusticus et miles, posito diademate reges,
Pauperi permixtus aequali in agmine dives,
Altus ubique tremor, precibus nunc ingemit orbis,
Tendentesque manus populi clamare mirantur.

VII.

   Ipse se Dominus eminenti lumine clarus,
Et praepotens cunctis micat in virtutibus ignis,
Excelsoque throno coelesti sede coruscat,
[Col. 1030A] Martyribus septus numero candente virorum,
Beatisque suis comitantibus vatibus exstat,
Clara quibus niveis effulgent tempora taeniis.
Jamque sacerdotis nitidis in vestibus adsunt,
Gestantes rutilas praemia vitae coronas,
Summissique omnibus genibusque reflexis adorant.
Solus agios sanctusque Deus, vox omnibus una est,
Hinc Dominus geminam jubebit sistere plebem,
Imperat et justos numero discerni malorum,
Indutosque jubet devicta morte vigorem,
Semper inextinctas habere luminis auras,
Ire per antiqua semper florentia regna,
Ditia per nemora, semper amoena vireta,
Degere perpetuam praeclaro in corpore vitam.

VIII.

   Est locus Aeoliis Domino dilectus in oris,
Lux ubi clara, spiratque salubrior aura,
Aeternamque dies atque immutabile tempus,
Et secreta Deo regio, ditissima campis,
Beataque nimis sereno in cardine sedes,
Semper aer laetus, semperque in luce futurus
Lenis, et aspirant vitalia flamina ventis.
Omnia fert aequa solo praedivite tellus.
Florea libratis conflagrat purpura pratis.
[Col. 1030B] Omnia praerutila miscent non invida lucem,
Flos alium laetus suo lumine vestit amictum.
Hinc rosea niveo variantur semine rura,
Et roseis nivea crispatur floribus aura,
Nescia illa quibus suavescant pulchrius arva.
Quis melior specie, vel plus praecellat honore.
Numquam florigenis similes nascuntur in hortis,
Lilia nec nostris floruerunt talia campis,
Nec sic nota rubet, mox ut rosa panditur arva,
Purpura nec Tyrios sic est incocta rubore,
Gemma coloratis fulget speciosa lapillis,
Prasinus inde nitet, illic carbunculus ardet,
Smaragdus lapsis micantia lumina fundit.
Hic et odoriferis nascuntur cinnoma virgis,
Et viridi laeto folio conflagrat amomum.
Hic jacet ingenitum radiati luminis aurum,
Et nemora alta tenent florentia vertice coelum,
Virentesque gravant uberrima germina ramos.
Nulla suos similes porrexit India lucos,
Non ita densa levat viridis cacumina pinus,
Nec vernus melius floret cum tempore ramus.
Nec sic alta comas crispat vibrata cupressus,
[Col. 1030C] Hic abietes closae florent in vertice nigrae,
Aeternumque virent solae sine grandine silvae,
Nulla cadunt folia, nullusque flos tempore desit,
Rubore compacta virent cacumina, purpura arbor.
Sed puto flos ille rosa est, rubor aequus in illo.
Sic speciem talem foliis aspirat odorem.
Stat cum flore novis arbor pulcherrima pomis,
Vitalemque frugem felicita robora densant.
Metella viridantis conflagrant pinguia ramis,
Lac etiam plenis manat potabile rivis.
Vitam spirat ibi quidquid pia terra virescit.
Beatosque simul quidquid de germine floret,
Atque solum pulchrae redolent medicabile cretae.
Fons illic placidus perfundit gramine campos,
Quatuor inde rigant partitam flumina terram.
Ver puto semper agit vestitus floribus aether.
Non frigus variat hiberni sideris auras,
Nec radiata micat pressis caloribus aetas,
Coelum luce sua serenas temperat auras,
Et reficit foetam meliorem flamine terram.
Nox ibi nulla, suas defundunt astra tenebras.

IX.

   Iraeque insidiaeque absunt, et dira cupido,
Exclususque metus, pulsaeque a limite curae.
[Col. 1030D] Hinc malus extremas relegatur exul in oras,
Beatosque labor, veritusque contingere fines,
Illic prisca fides electa in sede quiescit,
Justitia gaudens aeterno in foedere vivit,
Et secura salus placidis laetatur in arvis,
Semper victura, semper in luce futura.
Hic quicumque pius aequi bonique colonus,
Quique Dominum metuit innoxia mente Tonantem,
Atque suos coluit sacra pietate parentes,
Et coluit sanctam semper sine crimine vitam.
Aut inopem quotiens opibus solatus amicis,
Atque laborantes nimium subvenit egenos,
Pauperis adjutor, solitos solvere pupillos,
Eruit et nocitos, subvenit crimine pressis,
Hospitibus carae tribuit sua pignora mensae,
Omnia divinis gessit sua munera jussis,
Non aliquem nocuit, non aliena cupivit.
Illi exultantes divinis laudibus omnes,
Orantesque simul referunt ad sidera voces,
Psallentes Domino celebrant per gaudia grates,
[Col. 1031A] Beatamque viam nuntiis comitantibus ibunt.

X

   Haec postquam Dominus felicia dona peregit.
Et justos pariter aeterna in regna remisit.
Et miseranda venit lugens sua crimina turba.
Hic gemitus, moerent lacrymis augentibus omnes,
Testanturque sua crebris ululatibus acta,
Flammea pro meritis instantia tela tremiscunt.
Angeli corripiunt, jam jamque prohibentque precari,
Et prohibent seras poenitentiae fundere voces.
Jamque precum venia flamma veniente negatur.
O miseri quotiens vobis divina potestas
Innotuit, quotiens majestas cognita veri?
Audistis sonitus, vidistis fulgura coeli.
Assidue pluvias, ventorum et grandinis iras,
Experti quotiens noctesque diesque serenos,
Tempora foecundabant Dei munera donis,
Ver abunde rosas, frugibus nec defuit aestas,
Autumnus varia praebebat mitia poma,
Semper hyems laetas glacialis regit olivas.
Cuncta Deus tribuit, bonitas nec defuit ulla,
Nec per tanta Deum genus omne scivit humanum.
Terra Deum tremuit, pontus Dei nutu pependit,
Et fluvius siccis trepidus refluxit arenis,
[Col. 1031B] Et genitura Deum per omnia laeta fatetur.

XI.

   Vos tamen hunc Dominum coeli terraeque negastis,
Et justos potius crudeli caede necastis,
Praeconesque Dei plerique saepe fugastis.
Veritas in vobis pro crimine semper inhaesit.
Et ideo fructum capietis sementis iniqui.
Non scitis ecce diem, quem vos ridere soletis.
Ibitis in tenebras ignis et sulphuris altas,
Ardendo saevas passuri doloribus iras.
Hos aeternae jubet Dominus discedere poenae,
Ire sub ardores semper sine fine gehennae,
Urgeri molem per stagna torrentia flammae,
In flammas converti jubet elementa minantis
Atque omnem coeli descendere nubibus ignem,

XII.

   Tunc avidos rapidus includit tartarum ignis,
Atque procellosas ructabunt aequore flammas,
Totaque viventes confundet terra favillis,
Flammeus et sulcos aer vibrabit iratos,
Atque omnibus facibus torrens armabitur orbis.
Impetu tartareo frendent incendia mundo.
Illi praecipitem pulsi tolluntur in aestum,
[Col. 1031C] Hinc fugiunt illac cursu referuntur acuto.
Obvia fit saevae flammae fugientibus ira,
Agnoscuntque sua jam tum de crimine poenam.
Jamque vago nullo tellus possessa colono,
Et maris extremis pressa sub fine profundo.
Qua sol emenso radios definit olympo,
Ortaque transacto tolluntur sidera mundo.
Gliscit aer densis abstrusa luce tenebris,
Ultima secretis stagna flammantia rivis.
Est natura loci signatis ignea poenis,
Et palus inferni scandens ardoribus ima
Intonat, horrificis fertur poenale caminis,
Aestuat et rapido turbatur vertice flammae,
In tormenta ruens fluctuanti gurgite flumen,
Torrida se cuncta coeno miscetur arena.
Huc captiva gemens mittetur turba malorum,
Arsurumque nefas scelerati corporis agmen.
Magnus plangor ibi, fletus, sociante clamore,
Et stridor rapidus, ululatus inde dolentum
Exsurget de flamma procul, altusque sonoras
Ignis et ardentis gemitus consurgit in auras,

XIII.

   Tunc imago mali pendet promissa propago,
[Col. 1031D] Incipientque preces ad coelum pendere seras,
Atque Deum nunc nosse volent, quem nosse nolebant.
Illic quisque suae fatebitur effera vitae,
Nocentesque manus, et saevas crimine mentes,
[Col. 1032A] Atque infanda suae testabitur effera vitae.
Jam primum quicumque Deum male senserat ante,
Et vaga mentito coluisset numine saxa,
Atque cruentatas igne sacraverat aras,
Et picturatas timuit sine voce figuras,
Ac falsi tenues adoravit numinis undas;
Et quaecumque malus seduxit protinus error,
Si quis adulter erat, natos quicumque necarat;
Si quocumque malo quis conscia mente vivebat,
Aut rapto grassatus erat, aut fraude clientis;
Si quis humano suas maculabat sanguine palmas,
Atque latebrosa miscebat morte venena.
Tunc si quis vacuo scelerabat pectora furto,
Aut alieni mali lucro gaudebat iniquo;
Admisit quicumque nefas quodcumque malorum,
Altus ardor eum igni torquebit amaro,
Suppliciumque dabunt viventi funera cuncti,
Sic hominum totam moerentes servare turbam.

XIV.

   Haec adeo sancti quotiens cecinere prophetae,
Spiritu saepe Dei moniti dixere futura?
Nemo suas (miserum!) nemo heu praebuit aures.
Sic Deus omnipotens voluit sua praemia nosci
Atque minas positae plurima per talia legis,
[Col. 1032B] Mittendo plures coelestia verba clamantes,
Denique jussu Dei compegit ossa prophetes,
Et stupuit mota subito non sponte sepulcra
Cineribus creta jacuisse corpora passis,
Surgere tunc vivos anima veniente miratus,
Et cum voce sua ad coelum tendere palmas,
Gratanturque Deo et victori talia Christo,
Illa quidem tumulo petiere silentes,
Servandique Dei diei cessere futuro.
Paulisper jussit retineri cubilibus imis
Donec ille dies completo tempore magnus
Adveniat, cuncti Dominum cognoscite verum,
Qui solus animam faciat conscendere lucem,
Eamdemque potest in tartara trudere poenae,
Et cui cuncta patet vitae mortisque potestas.
Posse Deo, non velle satis est, factumque dicendo
Ille meus solus metuendus sensibus imis,
Et quoniam letho cursus concluditur omnis,
Quicumque est hodie, secum sua vita feretur.

XV.

   Et ideo dum vita manet, dum carpere lucem,
Dum poenitere licet, prius quam terminus aevi
Occupet incautos, et nescia lumina solvat
[Col. 1032C] Ultimus ille dies mortis qui lege tenetur,
Quod primum superest care vigilate salutem,
Et facile eritque bonum deflectere cursum.
Post aerata suis et pressa piacula sacris
Postque vagae nimium quos vexare procellae,
Rectas adite vias, et flamina recta tenete.
Hinc laetis prius animis repellite crimen,
Et correcta diu proluatur pectore culpa,
Tunc commissa mala mites abolete nefanda,
Aeternisque Deum precibus placate tremendum
Pessima cuncta bonis cedant mortalia vivis.
Conservate novam jamjam sine crimine vitam,
Et servate pias veroque in nomine mentes.
Ac veniam primis supplices rogate delictis,
Jamjam pura piis maturescant corda colonis,
Innocuasque manus precibus attollite justis,
Laudibus et faciles divinis reddite voces.
Incipiantque bonis verisque assuescere mentes,
Divinaeque magis celebrentur munera legis,
Et memorate bona, simulque invadite facta;
Sordida nitescant olim commissa malorum,
Et meliora piis flagrabunt omnia Vobis,
[Col. 1032D] Horrendisque simul liberatur vita periclis,
Atque aeterna suis veniet ad praemia votis.


EXPLICIT.




APPENDIX QUARTA.




[Col. 1033]
OXONIENSIS EDITIONIS SELECTAE IN CYPRIANUM NOTAE.



EPISTOLA PRIMA.
[Col. 1033A]

Consistentibus. Formula haec saepius occurrit, et plus sibi velle videtur quam ut designaret fratres qui Furnis fuerant, aut qui consisterent cum assiderent presbyteri. Ea potius mente appositam credamus, qua infra fratres stantes et consistentes appellantur, quatenus ab et lapsis, schismaticis atque haereticis distingueret.

Collegae mei qui praesentes. Eminentiss. Baronius, Pamelius, quique nuper concilia ediderunt, Epistolam hanc in synodo quadam post reditum Cypriani ex secessu scriptam volunt. Sed e contra, solemne fere est Cypriano in Epistolis synodicis nomina episcoporum apponere; unde satis verisimile videtur episcopos de quibus hic mentio occurrit, ex causa minus solemni praesentes fuisse, quo tempore designationis istius a Victore factae, nuntius accederet. Certe in Epistola XXXIV, ad Pamelii numeros XXVIII, mentio [Col. 1033B] habetur Collegarum qui praesentes erant, ubi nulla celebrati concilii potest esse suspicio. Occasionem conjecturae de tempore scriptae Epistolae videtur dedisse locus ille concilii Carthaginensis 87 episcoporum de baptizandis haereticis, ubi Geminii a Furnis nomen habetur: hunc eumdem credebam viri eruditi cum Geminio Victore, et proinde illum e vivis excessisse aliquando post istam synodum. Sed minus credibile est Geminium hunc episcopum fuisse, tum ob facti ipsius notam, tum etiam quod fratrem eum, non collegam, Cyprianus appellet. Sed esto Geminius Victor fuerit episcopus, nonne pariter probabile Geminium Faustinum etiam episcopum fuisse; et qui eo tempore cum testamento alterius Geminii curator constitueretur, Furnitanorum ecclesiae erat presbyter; deinceps, et speciatim concilii praedicti tempore, ad episcopatum fuerat promotus? Quin istis addi poterit, in synodo illa, ex fide nonnullorum codicum, et etiam D. Augustini; non Geminius, sed Geminus, [Col. 1033C] Furnitanorum episcopus perhibetur. Sed, missa hac de nomine controversia, rationem reddamus immutati ordinis, et quare Epistolam hanc non post reditum ex secessu, quod viris doctissimis placuit, scriptam censeamus; sed sub ipsis episcopatus Cypriani initiis, Philippis adhuc imperium retinentibus, exaratam. Et primum, Victoris factum pacis illa tempora quae Cyprianus in libro de Lapsis describit, respicere videtur; quando, ut ejus verbis utar, non in sacerdotibus religio devota, non in ministris fides integra, non in operibus misericordia, non in moribus disciplina; quando episcopi plurimi, quos et hortamento esse oporteret caeteris et exemplo, divina procuratione contempta, procuratores rerum saecularium fierent. Et quidem non satis sanae mentis videretur Geminius, si supremis tabulis tutorem scripsisset Christianum presbyterum sub Decianae persecutionis aestu, aut certe illo nondum deflagrante; illumque alienae salutis vindicem assignasset, qui de capite suo in dies esset periclitaturus. Porro [Col. 1033D] cum Cyprianus hac in Epistola expresse dicat canonem illum qui prohibet ne clerici a fidelium quocumque [Col. 1034A] tutores nominentur, ab episcopis antecessoribus suis sancitum, et tamen formam eam nuper datam; rei huic gestae minime quadrabunt extrema episcopatus ejus tempora. Non est dissimulandum dicere etiam Cyprianum, hoc jam pridem in concilio fuisse statutum: at voces illae, ex Cypriani loquendi more, tempus brevissimum denotant, quod infra videbimus in Epist. LVII, ad Pamelii numeros LIV, ubi auctor noster rem ante annum vix gestam jampridem statutam fuisse ait. Sed de istis videantur Annales, an. 249, § 9.

Presbyteri qui nobis assidebant. Ex utraque parte, scil. Ignatius ad Magnes. illos salutat, , . Theodor., l. V, c. 3, docet quod ad episcopum pertineat. Immo viri eruditi ad hunc episcopi in cleri medio sedendi morem, trahunt quae habentur Apoc. V, 2.

Geminium Faustinum presbyterum tutorem. Observandum [Col. 1034B] hoc loco, ex jure Romano, tutelam pupillorum, pro munere publico habitam, onus fuisse a quo non nisi ex certis, iisque gravissimis, causis lege definitis excusatio concedebatur; quas qui scire vellet, adeat lib. I Instit., tit. 25. Quamquam vero minime exspectandum ut privilegio aliquo tam peculiari, ex indulgentia ethnicorum imperatorum fruerentur sacerdotes christiani; tamen ex mutuo inter se consensu, et vi canonum caveri potuit ne Christianus aliquis id oneris cuiquam de clero vellet imponere, idque sub poenis iisdem canonibus contentis. Constantinus revera imperator, rerum potitus, nihil antiquius habuit quam ut immunitates clero christiano privatim factas, multiplici auctario cumulatas, legibus latis muniret. Huc facit rescriptum quod Eusebius memorat ad Anulinum, proconsulem Africae, lib. X, c. 7, quodque et ipse Anulinus respicit in Epistola sua ad Constantinum, quamque laudat D. Augustinus, Epist. LXVIII ad Jan., et habent acta [Col. 1034C] collat. Carthaginensis die 3, num. 216 et 220. Huc etiam spectat lex illa quae prid. calend. nov. Constant. Aug. III et Licinio III. coss., hoc est anno Christi 313, edita. Haereticorum, ait imp., factione comperimus, Ecclesiae catholicae clericos ita vexari, ut nominationibus seu susceptionibus aliquibus quas publicus mos exponit, contra indulta sibi privilegia praegraventur. Idque placet, si quem tua gravitas invenerit ita vexatum, eidem alium subrogari, et deinceps a supra dictae religionis hominibus hujusmodi injurias prohiberi. Immo et alias deinceps leges extorsit Donatistarum importunus furor. At vero eodem fere saeculo, pace Ecclesiae reddita, et pacis longae malis suppullulantibus; cum turpis lucri causa saecularibus curis se immiscerent clerici, necessarium duxerunt imperatores qui successerant, nec non synodi, ut non privilegio excusati essent, sed legibus latis exinde depellerentur. Sic inter tria capita a Marciano Chalcedonensi synodo proposita, et can. 3, decreta occurrit, [Col. 1034D] , , , , , , [Col. 1035A] . Pariter Justinian. Novel. 123, cap. 6, prohibet in clero contitutos, ex ulla lege tutores, aut curatores cujuscumque personae fieri, etc.

In honore sportulantium fratrum. Donaria satis erant honorifica quae sportularum nomine censebantur; talia nimirum quae summi magistratus accipere non detrectabant. Unde lege lata modus ipsis statuebatur: ita ut rescripto Theodosii magni cautum: Exceptis consulibus ordinariis, nulli prorsus alteri auream sportulam dandi sit facultas; cum publica vero celebrantur officia, sit sportulis nummus argenteus, nec majorem argenteum nummum fas sit expendere, quam qui formari solet, cum argenti libram unam in argenteos sexaginta dividimus. Huc spectare videntur quae de honorariis decurionum habet P in., lib. X, Ep. 114, et etiam occurrunt, lib. V, § ult. ff. de Don. inter viv. Sed in usu Ecclesiae, respectus non solum habitus videtur ad Romanorum sportulas, sed ad morem Ecclesiae judaicae; apud quam oblationes canistris reponendae: ut vi lere est Deut. XXVI, 2. Certe, ad [Col. 1035B] canones Apostolorum 3 et 4, ubi prohibetur plebs christiana, mel, lac, aut siceram, etc., ad altare offerre, sed ad episcopos et presbyteros domum mittere jubetur, Balsamon annotat haec sive sportulas appellari.

Tamquam decimas ex fructibus accipientes. Decimae, quarum pensitatio legem Mosaicam longis temporum intervallis praecesserat, minime jus suum a lege illa accersunt: sed quemadmodum temporis nobis concessi septimam partem tamquam Deo debitam usque dicamus, ita facultatum decimas merito etiamnum solvimus. Serius quidem decimas ex fructibus accipiebant sacerdotes christiani, quia ruris incolae, quique agriculturam exercebant, non nisi sero ad fidem erant conversi; unde paganorum nomen ethnicis adhaesit. Et etiamnum apud nos, ubi decimae ubique solvuntur, urbium parochi ex oblationibus sive sportulis potissimum aluntur. Igitur non satis opportune deci marum pensitationi, invidiam hic loci videtur facere [Col. 1035C] eruditissimus Rigaltius. Sed de hac re fusius agitur sub calcem l. de Unit. Ecclesiae.



EPISTOLA II.

In artis suae dedecore Tertull. de Spectac., c. 22, dicit has artes professos damnari ignominia et capitis minutione, arceri curia, rostris senatu, equite, caeterisque honoribus omnibus; simul et ornamentis quibusdam. Pariter August de Civit. Dei l. II, c. 14, Actores poeticarum fabularum removeri a societate civitatis, et ab honoribus omnibus repelli. Unde Laberius cum a Caesare coactus esset mimum agere, tamquam gravissima injuria affectus, quingenta millium pretio nequicquam intercedente, indoluit, dicens: Eques Romanus lare egressus meo, domum revertam mimus; nimium hoc die, uno plus vixi, mihi quam vivendum fuit. Et certe Ecclesia castior quam civitas. Inanis ergo erat excusatio quod histrio hic a theatro cessaverat, et privatim doceret. Quibus non licet cogitare [Col. 1035D] quod malum est, minime licebit privatim perpetrare.

In lege prohibeantur viri Tertull. de Spectac., c. 23, ait: Cum in lege praescribit maledictum esse qui muliebribus vestiatur, quid de pantomimo judicabit, qui etiam muliebribus curatur?

Salario se esse redimendum. et lautis conditionibus: quae tribunis militaribus, ducibusque ex publico pendebantur. Ita Plinius l III, c 7: Honoribus militiaeque interponitur, Salariis inde dictis Porro locutio haec usque ad gentes Orientales permeavit. Nam Ezrae IV, 14 [Figure: [Hebrew Text] 1Kb] est aulae persicae alumnus.

Poterit se ad nos transferre. Eucratius in concilio Africano 87 episcoporum, Thenarum praesul esse dicitur; quae urbs Byzacenae, et in via militari ad Carthaginem posita, ut ex Antonino liquet; unde commodus viatori transitus.



EPISTOLA III.
[Col. 1036A]

Rogatianum. Conjicit Pamelius eumdem hunc esse qui in concilio 87 episc. a Nova dicitur: sed hoc minus verisimile, tam ob senectam Rogatiani cujus hic mentio habetur, quam quod alter a Nova, non inter primos; quod, ex Africanae ecclesiae more, tot annorum qui intercesserunt episcopatus postularet; sed ultimos suffragium tulit. Diaconi nomen nobis exhibet codex Lincolniensis, et Cassium appellat. Cardinali Baronio non accedimus, qui an. 257, c. 12, haec in synodo scripta pronuntiat, ob causas superius Ep. I, allatas. Observat Rigaltius hac Epistola Cyprianum consilium Rogatiano dare quod ipse in aliis Epistolis noluit sibi sumere, qui ad episcopos et presbyteros ait: »Aliud vero quod scripserunt nobis compresbyteri nostri solus rescribere nihil potui; quando a principio episcopatus mei statuerim nihil sine consilio vestro, et sine consensu plebis, mea privatim sententia gerere« Sed qui consideret quanta cum invidia [Col. 1036B] Cyprianus neophytus et plane novellus ad sedis Carthagi ensis fastigium pervenerit, non mirabitur eum necesse habuisse popularibus artibus uti; et jure suo in plurimis, praesertim administrationis suae primordiis, discedere; quod minime opus erat ut Rogatianus senex, et urbeculae privatae episcopus, praestaret.

Tres de ministris, Chore, et Dathan, et Abiron. Constat solum Chore levitam fuisse, Dathan vero et Abiron ex tribu Ruben oriundos. Sed facinus quos inquinat aequat; quique cum rebellibus levitis sentiebant, non immerito inter ipsos numerantur. Unde Moses ipse locutus est ad Core et omnem multitudinem, non exceptis Dathan et Abiron: Multum erigimini, filii Levi.

Exprobra de malo. Graeca habent . In Judaeorum sacerdote satis quadrabit contumeliose de reo loqui: Dominus noster non istas vices rependit, utcumque lacessitus. Fortasse scriptum erat exproba. In argumentum probationis [Col. 1036C] scit. adversum me adhibeas ista quae dixi.

Meminisse autem diaconi debent. Monitum hoc pariter et presbyteros tangit: qui ab episcopis in curarum partem admissi, ita tamen ut in illorum obsequia remaneant.

Apostolos, id est episcopos. Sic Irenaeus l, III. c. 3, ab Eusebio laudatus l. V Hist., c. 6, dicit ab Apostolis institutos episcopos fuisse, et eorum successores usque ad nos. Dein recenset episcopos qui in celebrioribus ecclesii. Apostolis successerunt. Pariter et Tertull. l. de Proescript., c. 32: Edant, inquit, origines ecclesiarum suarum: evolvant ordinem episcoporum suorum, ita per successionem ab initio decurrentem, ut primus ille episcopus aliquem ex Apostolis vel apostolicis viris, qui tamen cum Apostolis perseveraverint, habuerit auctorem et antecessorem. Hoc enim modo Ecclesiae apostolicae census suos deferunt, sicut Smyrnaeorum ecclesia Polycarpum a Joanne collocatum refert: sicut Romanorum, etc. Porro hanc [Col. 1036D] episcoporum constitutionem et successionem describit Apostolis suppar, Clemens Rom. in Ep. ad Cor. c. 44.



EPISTOLA IV.

In statu suo esse. Tres feminarum numerantur status, virginum, viduarum, nuptarum. Virgines prae reliquis in prima dignatione habebantur; quibus non tantum ob tutelam, sed etiam honoris ergo locus peculia is in Ecclesia assignabatur; quem quae capessebant, et habitu non matronali, sed virginum, id est velo, induebantur; se praeclarum illud vitae institutum sectari aperte profitebantur. Status autem vox, aut conditionem civilem, nimirum dignitates et jura liberi capitis, significat, aut ad rem agonisticam pertinet, quo quis se tueri, aut adversarium de gradu dejicere instruitur.

[Col. 1037A] Unum diaconum esse. Et ideo graviore cum scandalo peccabatur. Stuprum diaconi in Ecclesia Constantinopolitana, sub Nectario, antiquam poenitentiae disciplinam apud Orientales, tantum non labefecit. Vid. Socrat. l. V, c. 14.

Pro arbitrio et ructu. Hanc lectionem cum Rigaltio verissimam censemus; praesertim cum eadem fere formula locutus sit Pontius: Absit ut de tam beatissimo Martyre ructus hominis judicaret. Nemo ructui indulgere solet nisi inter servulos et parasitos; quibuscum omnia licent: unde illud satyrici:---Si bene ructarit, etc.

Abstinendo diacono. Pro recepto diu in Ecclesia more, in laicorum crimina, excommunicatione reliquisque Ecclesiae censuris; at clericorum depositione animadverti solitum. Sed tribus primis saeculis, episcopos, presbyteros et diaconos poenitentiae publicae et manuum impositioni sicut laicos obnoxios fuisse, res est manifesta. Consulat lector Morin. de Administ. sacr. Poenit. l. IV, c. 12.

[Col. 1037B] Non mariti, sed Christi adultera. Licet maritum non habeat, adultera audit. Christi sponsa est quaelibet fidelis, at multo magis virginitatem professa.



EPISTOLA V.

Saluto vos incolumis. Cum ad destinatas latebras salvus pervenisset Cyprianus, consentaneum omnino erat ut pro intima illa quae ipsum et fratres intercessit benevolentia, absentiae desiderium quam primum fieri potuit, scripto leniret, certiores utique redderet de salute et rebus suis; et demum de iis quae ad Ecclesiae statum spectarent, sedulo moneret. Quae omnia hac in Epistola plenissime sunt praestita. Ideo verisimile admodum videtur, non modo litteras hasce primo omnium, sed etiam statim post secessum factas; cui succedit alia ejusdem fere argumenti et iisdem verbis concepta, Ep. nimirum VI, ad Pamelii num. 81. Omnes in hisce latebris scriptas 13 numero fuisse [Col. 1037C] testatur ipse Cyprianus Ep. XX, ad Pamelii numeros 15, quae omnes hic repraesentantur; licet alii editores pro deploratis haberent earum nonnullas. Notari insuper poterit in veteribus exemplaribus mss. Epistolam hanc rariss me comparere, adeoque sero admodum, sc. post omnes Erasmi editiones typis fuisse mandatam.

Non permittit loci conditio. Tumultus Carthagine excitatus; in quo Cyprianus in circo et amphitheatro populari fremitu ad leonem petitus, et demum proscriptus, quemadmodum dicitur Ep. LIX, ad Pamelii numeros LV. Infra eadem de re verba faciens ait: Utinam loci et gradus mei conditio permitteret.

Summa quae redacta est. Sors tota quae in pecuniis numeratis, rationibus subductis, ad pauperes pertinebat. Nam, quemadmodum, nascente Ecclesia, pretia rerum pietatis ergo venditarum ad Apostolorum pedes deponebantur (Act. IV, 35), ita deinceps quae Deo erant dicata, episcoporum fidei erant concredita: quod disertissimis verbis Justinus Martyr in [Col. 1037D] Apologia refert. Nimirum, divisione facta, pars una episcopi, altera cleri, tertia pauperum usibus cessit. Cum ergo ad secessum properaret Cyprianus, pecunias hasce inter clericos partitas deposuit, ut illi facilius denuo distribuerent.

Visitandum confessores. Visitare aegros, aut in alia quacumque calamitate constitutos, pietatis officium merito reputatur. Vid. Matt., XXV, 36 Sed et alia causa inferius apparebit quare glomeratim ad martyres plurimi confluerent; nempe ut ab illis primum pacem extorquerent, et deinde ab Ecclesia. Obiter vero hic notandum Cyprianum hoc in loco, quemadmodum et alibi, confessoris et martyris nominibus promiscue uti. cum strictius loquendo, illi solum martyres dicendi qui pro Christi nomine passi fuerint, confessores vero qui citra poenas insequentes, se Christianos pro tribunali profitebantur.

Qui apud confessores offerunt. Autequam primae [Col. 1038A] pietatis ardores deferbuerunt, Christiani singulis diebus, aut saltem dominicis, sacra mysteria participabant. Martyres vero qui sub ictu passionis perpetuo versabantur, id maxime satagebant ut numquam divino illo viatico carerent. Quia vero in istis solemnibus, oportebat ut diaconus presbytero assisteret, ita ut presbyter solus accedere non potuerit, monet Cyprianus ut isti per vices alternent, et vicissitudine convenientium minuant invidiam. Quid sit apud confessores offerre, a Cypriano discimus Ep. XXXIV, ad Pamelii numeros 28: Integre et cum disciplina fecistis, fratres charissimi, quod consilio cotlegarum meorum qui praesentes erant, Gaio, Diddensi presbytero, et diacono ejus, censuistis non communicandum: qui communicando cum lapsis, et offerendo oblationes eorum, in pravis erroribus frequenter deprehensi, etc. Ubi obiter notandum aliquando presbyteris peculiares diaconos qui ipsis assisterent assignatos. Communicare cum aliquibus, et oblationes eorum offerre, res quidem inter se diversae; sed, quoniam nemo de sacris mysteriis participabat, [Col. 1038B] qui non prius munus Deo obtulit, alterutra voce apposita, totum hoc sacrum officium saepissime intelligitur. Pariter, licet, quod ait D. Paulus Heb., XIII, 10, habeamus altare, tamen sacrificia christianae pietatis, a Gentium et Judaeorum immolationibus prorsus abhorrent; et perperam nonnulli, audito altaris, oblationis, aut sacrificii nomine, victimam cruentam atque hostiam caesam importune ingerunt: quorum omnium invidiam apologiis suis Patres antiqui strenue amobebantur.

Temporibus servire. Lectio haec non modo plurimorum mss. codicum suffragiis munita; sed et antiquitate commendata est. Sic enim non tantum Origenes in Comment. et auctor noster hic loci, sed et Ignatius in Ep. ad Polyc. videtur legisse. Abbreviatura , pro et ex aequo ponitur; unde fortassis varia lectio ortum duxerit.



EPISTOLA VI.

[Col. 1038C] Epistola Cypriani ad martyres. Non multum refert quod nonnulli codices mss. nec non et impressi legant: Ad Rogatianum juniorem et caeteros confessores. Tituli enim isti librariorum curae et ingeniis debentur, quibus lector sine dispendio plerumque carere poterit. Putabant illi Rogatianum presbyterum, gloriosum senem, qui excipiens ferocientis populi impetum, primum hospitium in carcere praeparavit, et metator quodammodo antecessit, martyrio fuisse coronatum; et proinde fieri non posse ut ad illum litterae dirigerentur, atque ideo alium Rogatianum, priori dissimilem, quantum fieri potuit, scil. juniorem, excogitabant. Sed manifestum est nihil de Rogatiano sene hic dici, nisi quod ex tumultu populari carceri fuisset mancipatus; imo potius innuitur illum in exemplum superesse, et hunc quoque antecedere, quando ista scriberentur. Nec novum est ut, cum litterae pluribus conjunctim scribuntur, ex occasione data, de illorum uno peculiaris mentio habeatur. Porro, si conjecturae [Col. 1038D] ex nomine aliquid valeant, omnino Rogatianus qui hic describitur, ille ipse fuerit de quo mentio habetur Epistola sequente. 7 nimirum, ad Pamelii numeros 36. Ep. 14, ad Pamelii numeros 6; et 41. ad Pamelii numeros 38. De tempore quando Epistola haec missa erat, consulat lector quae diligentissime disputata sunt a reverendiss. episcopo Cestriensi in Annalibus Cypriani, operi huic praemissis.

Osculum Domini. Multa comminiscuntur Hebraei in sua theologia de osculo Domini; et ita Mosen e vivis excessisse profitentur. Et siquidem Deut., XXXIV, 5, occurrit quod mortuus est Moses [Figure: [Hebrew Text] 3Kb] aiunt Rabbini [Figure: [Hebrew Text] 3Kb] . In hoc vero longe abeunt a Christianis Judaei, quod his mors quieta et placida osculum Domini videbatur; [Col. 1039A] nostris vero, cruenta et violenta, beatissima et maxime expetenda censetur.

Metator. Vegetius ait l. II, c. 7: Metatores in castris dicuntur, qui praecedentes locum castris idoneum eligunt. Ita Caesarianus, apud Lucanum: Hesperios audax veniam metator in agros. Unde rectissime de Rogatiano et Felicissimo dictum, quod in carcerem primi quasi metatores accesserint.



EPISTOLA VII.

Dignatus fuerit Dominus ostendere. Saepius ad revelationes sibi factas provocat Cyprianus; id autem facit, non ut fidei dogmata aliis obtruderet, sed suam innocentiam ab invidis lacessitam tueretur. Secessus ejus tamquam turpis fuga male audiebat; ostendit ergo se gregis sui causa tantum metuere; nec animo suo sed mandato divino morem gessisse. Porro ipsi apud clerum et plebem erat honorificum, quod Deus ipsum suis colloquiis, et rerum futurarum [Col. 1039B] cognitione dignaretur. Hoc autem in Africana ecclesia peculiarius obtinuit, ubi haeretici, et speciatim Montanus, prophetias et revelationes magna cum pompa ingerebant.

Credere voluit et crescere. Carthagine nimirum, ubi ad fidem conversus erat, et ad episcopatum promotus: sedi illi tamquam actis radicibus affixus.

Quantitate mea propria. Vide quae superius dicta de oblationibus in tres partes divisis, quarum una episcopo cessit. Nam quod ad ea quae olim ethnicus possederat, Pontius nos docet quod quamprimum fidei christianae se addixerat, distractis rebus suis ad indigentiam pauperum sustentandum, et tota praedia dispensans, nihil reliquum sibi fecit quod denuo donaret.

Acoluthum. Hesychius ait. , . , Munus erat, si quod aliud, per totam Ecclesiam, hoc saeculo receptissimum. Quod Orientales attinet, nomen a Graecis haustum ostendit apud illos in usu fuisse. De Romana [Col. 1039C] Ecclesia, litterae Cornelii ad Fabium Antiochensem, quas infra laudaturi sumus, id abunde testantur. De Africana, locuples fuerit testis auctor noster in Epistolis passim. Sed de his plura videantur in annotat. ad Ep. sequentem.



EPISTOLA VIII.

Cleri Romani. Quamquam verba haec ad Epistolae hujus titulum pertineant, qui a librario pro captu suo appositus, nullius ponderis aut auctoritatis esse poterit, eruditissimus Rigaltius occasionem hinc arripit ut ostendat cleri vocem perperam trahi ad personas ecclesiasticas, hominesque sacris ordinibus initiatos designandos. In primis ait, tria significat, sorticulam qua utimur in sortiendo; sortionem sive sortitum, actionem ipsam sortiendi; et quod sortitu cuique accidit. Subjungit porro, rerum Hebraicarum scriptores graecos, ab iisque etiam latinos, clerum [Col. 1039D] dixisse quod ex amplissimo illo terrarum tractu, Josua jubente, in undecim tribus Hebraeorum diviso, per sortitionem unicuique contigerat. Rem hanc instantia explicat. Benjamini tribus cleris in urnam conjectis, urna mota, qui clerus exierat sortiente Benjamini tribu, id clerus Benjamini dicebatur. Atque ita de caeteris undecim tribuum portionibus. Inde progreditur: Postquam figuris Mosaicis veritas christiana successit, et, male merentibus Hebraeis, gratia divina ad Gentes conversa est, quod hellenistae dixerant Ecclesiam, dixerunt etiam Clerum. Multis interpositis, quibus tamen minime conficit hellenistas pro Ecclesia denotanda clerum tamquam synonymum adhibuisse, periochen D. Petri adducit vir doctus dicens quod prava mortalium caecitas, christiana simplicitate neglecta, pharisaicam superbiam reduxit, et obruit coelestia terrenis. Cleri vocabulum ad res christianas, primus transtulisse videtur Petrus, Epistola sua canonica prima. Hortatur presbyteros [Col. 1040A] ipse compresbyter, ut gregem quem commisit iis Deus pascant providentes ovibus, non turpis lucri cupidine, sed gratis: neque ut dominantes in cleris, id est plebem christianam. Queritur demum quod siquidem ipsi pastores nomen cleri quod erat ovium universitati commune, sic proprium sibi fecerunt, ut etiam nomen ipsum ovilis, in populi sive plebis et laicorum appellatione vilesceret. Hinc exorta jam aevo Tertulliani et Cypriani, inter clericos et laicos differentia tanta, ut laici non intelligerentur appellatione cleri. Quid sibi velit vir eruditus longa hac disceptatione non faciie est conjicere. An male ipsum habet quod in Ecclesia sint episcopi et pastores? Id non videtur, siquidem agnoscat adhibuisse Dominum ovili suo pastores utique complures. Et certe rerum diversitas vocum diversitatem non admittit modo, sed etiam exigit. An quandoquidem D. Petrus presbyteros compresbyteros compellat, erit indicium neglectae simplicitatis christianae, et pharisaicae superbiae, si Apostolus aut episcopus jus et potestatem in clerum ecclesiasticum [Col. 1040B] sibi vindicet? et quod D. Paulus admonet I Tim. V, 1, ; sed eodem capite v. 20, presbyteros flagitiorum compertos, Apostolo id ipsum mandante, oportebit . An vero in eo peccatur, quod quando cleri vox omnes Christianos aliquando comprehendat, ad verbi etiam ministros aliquando contrahatur? At in usu communi id ubique obtinet. Non modo summum Numen, sed et magistratus dii appellantur; et Apoc. V, 10, omnes fideles reges et sacerdotes audiunt; nemo tamen dixerit principes saeculares, et sacris operantes cujuscumque ordinis, nomina illa per nefas sibi vindicare. Agnoscimus sortes tribuum Israeliticarum cleros dici: sed Levitarum a reliquis tribubus aliam longe fuisse rationem, ipse sacer textus nos docet: Num. XVIII, 20, , , , . Alia certe res est ut terrae portiones tribubus assignatae illorum cleri dicantur; et quod Levitae ipsi, quos Dominus pro sorte sua agnoscit, [Col. 1040C] ejus clerus dicantur. Non diffitemur D. Petrum in Epistola sua I omnes Christianos Domini clerum appellasse; sed ille ipse Petrus Act. I, 17, munus apostolicum vocare non dubitat. Ultimo in loco, si non sufficiat Rigaltio Cypriani et etiam Tertulliani saeculo inter clericos et laicos differentiam fuisse tantam, ut laici non intelligerentur voce Cleri, id Apostolorum aevo obtinuisse testabitur Clemens Romanus in Epistola ad Corinthios, qui ait: , , . etc. Sed de his plus satis.

Didicimus secessisse benedictum Papam Cyprianum. Dicit Rigaltius secessum istum Cypriani, fugae probro minime caruisse apud quosdam de Christiana fraternitate, qui Tertulliani de Fuga in persecutione disputationem legerant. Nec dubito quin ipsa tanti magistri severitas discipuli mentem adeo suffuderit, vel aliquo [Col. 1040D] saltem scrupulo sic pupugerit, ut fugae suspicionem Cyprianus amoliri abs se magno studio contenderet. Hoc et Pontii familiaris sui satis intricata sedulitas persuadet: ipsiusque Cypriani Epistolae sequentes declarant; et, si verum amamus, haud aliud magis ista Romani cleri tam argumentosa quam incondita commonitio proscribit. Fortissima est illa Cypriani defensio, quod Dei nutu, immo jussu secesserit. Nam quid apertius mandato divino per Christum Apostolis tradito? Cum presequentur vos in civitate ista, fugite in aliam. Quod si mandatum ad alios quam Apostolos pertinuisse negaveris, quis a Cypriano jussi Dominici, Spiritus sancti, divini erga ipsum quoque speciatim favoris testem exigat? Sed et complures humanae prudentiae rationes amici causati sunt. Erat persona insignis. Unus Cyprianus Ecclesiam demonstrabat: eo sublato, tota pessumibat fraternitas. Unius Cypriani praesentia inimicas nomini christiano potestates exasperabat. Unum praesertim Cyprianum [Col. 1041A] populus efferatus ad leonem depostulaverat. Eo aliquantisper amoto, rabies sedari posse videbatur. Denique absens nihilominus per procuratores aut vicarios, perque litteras frequentiores Ecclesiae suae necessaria cuncta providebat, suggerebat. Has certe secessus causas, tunc valde probabiles, sequentibus saeculis exemplo fuisse arguit praeclara Augustini ad Honoratum epistola, quae et consilia praebet adversus cunctas istius humanae prudentiae subtilitates saluberrima. Strategicorum scriptores quaestionem tractant huic nostrae haud absimilem: An sit laudandus in bello dux, quem non pigeat caput suum passim fortiter ac strenue periculis objectare. Quae res hanc definitionem admittit: Habendam in primis esse rationem ducis, quo sublato, salus populi subvertatur necesse est, tunc enim , . At ubi de exemplo ducis tota pendet exercitus constantia, tum vero, neque manibus neque capiti esse parcendum. Hoc sapienter observavit in Pelopida Plutarchus.

A Clementio. Infra Epistola proxime seq.

[Col. 1041B] Subdiacono. Causatur Rigaltius quod sic paulatim, atque ab minimis, intravit in Ecclesiam regnum et dominandi libido. Apostoli diaconos tantum dixerant. Aetas Cypriani subdiaconos admisit; sequens archidiaconos, ac deinceps archiepiscopos et patriarchas. Apostoli episcopos et presbyteros tantum dixerant. Tertullianus dixit episcopum esse summum sacerdotem. Pace Rigaltii crediderim, non ad fastum, ad regnum et dominandi libidinem, subdiaconatum aliosque tam inferiores quam superiores in clero gradus Ecclesiae invectos, sed ad necessarios pietatis christianae usus fuisse adhibitos. Quid magis potuit ad Africanae ecclesiae unitatem, et alia publica commoda conferre, quam ut omnes Africae, Numidiae, et Mauritaniae episcopi, Cypriani unius regimini subessent? Et ex adverso, gradus inferiores quod attinet, si quis primitivae Ecclesiae statum perpenderit, ad conventus solemnes viritim omnes convocandos, et non sine delectu et excubiis postea admittendos: nuntios non [Col. 1041C] modo in regiones vicinas, sed longe dissitas subinde ablegandos; aegrorum, pauperum, catechumenorum, lapsorum, martyrum, vinctorum, ad metalla damnatorum, et demum mortuorum perpetuum habendam esse curam: non mirabitur in tot negotiis tam spissis, tam variis, tam laboriosis et periculo plenis, plurimos qui ea procurarent fuisse adhibendos: et post episcopos, presbyteros et diaconos, subdiaconos, lectores, acolythos, ostiarios, in sollicitudinis ecclesiasticae partem subrogari. Cornelius, hoc ipso tempore Romanae Ecclesiae Episcopus, quot in urbe fuerint in Clero constituti, in Epistola ad Fabium Antiochensem, quae habetur apud Euseb. l. VI, c. 43, distincte tradit: Fuisse nimirum . Quibus subjungit fuisse , , . Demum de universis [Col. 1041D] concludit, , . Et quidem Romae aemulam Carthaginem, nec in iis quae ad christianam pietatem spectant multum cessisse, credere par fuerit.

Certa ex causa, quod utique recte fecerit. Haec ita continuanda esse dicit Rigaltius: Certa ex causa; quod utique recte fecerit; cum sit persona insignis et imminente agone. Quae videntur esse verba cleri Carthaginensis in gratiam et favorem Cypriani scripta ad excusandum ejus secessum.

Nobis qui videmur esse praepositi. Dicit Rigaltius: Cum abiisset e vivis Fabianus, Cyprianus vero secessisset, utraque sedes vacabat, Romana et Carthaginensis. Utrobique igitur clerus Ecclesiae suae curam susceperat, et litteras ad Romanum dederat Carthaginensis super illo secessu Cypriani sui: Romanus Carthaginensi rescribens: Cum incumbat nobis, inquit, qui [Col. 1042A] videmur praepositi esse, et vice pastoris custodire gregem, si negligentes inveniamur, dicetur nobis, etc. Quae verba cum sint communia, et curae utrimque communis, civilem magis et verecundam sollicitudinem charitati christianae convenientissimam significant, quam alicujus imperii sive potestatis superbiam. Minoris (immo, majoris EDD.) est momenti quod subnectit, quod nemo sanus negaverit praecipuum jam olim ac primarium fuisse Romanae Sedis honorem. Nam et ab clero Carthaginensi datae ad Romanum super secessu Cypriani litterae, quasi rationem reddunt; et Romanorum verba quae hic sequuntur, Nolumus ergo vos mercenarios invenire, etsi hortatoria sint potius quam imperatoria, et consilia magis quam jussa, satis indicant Romanum jam tunc etiam Sede pontificia fuisse potiorem.

Antecessoribus nostris. Judaeorum sacerdotibus. Ad verba quae sequuntur. Errantem non correximus, Rigaltius ait: Tertullianus sic reddit: quod expulsum est non convertistis. Libro de Pudicitia.

Claudum. Rigaltius ait, Tertull. comminutum LXX [Col. 1042B] Ps. CXLV: Qui sanat infirmitates eorum, et alligat contritiones eorum.

Ex actu ipso quo cessit. Rigaltius ait: Ex facto Petri, qui, apprehenso a Judaeis Christo, non proprie fugit, sed cessit sive abscessit aut recessit. Nam, ut est in Evangelio, sequebatur Christum, sed longo intervallo quod fugae speciem praebuit, adeoque in Evangelio legitur discipulos omnes, relicto Christo, fugisse. Haec autem cleri Romani epistola Petrum eo magis onerare videtur quod ait: Et caeteri discipuli similiter fecerunt. Quasi ad exemplum Petri. Atque hoc Romani torquent in Cypriani secessum, non sine opprobrio fugae. Sub eadem invidia fugae nomine, per hoc ipsum tempus laborabat, dignitatis et studiorum particeps, grande Aegypti decus, Dionysius Alexandrinus; is vero pariter se tuetur, quod voce divina admonitus latebras petiisset: , , ; et plura in hanc mentem lib. VI [Col. 1042C] Euseb., c. 40.

Ascendentes ad hoc quod compellebantur. Facinus ipsum apertis vocibus efferre refugiunt. Rigaltius ait ascendisse in Capitolium, ut imponerent in acerram thura. Sic lib. de Lapsis: Non exspectaverant saltem u. ascenderent apprehensi, ut interrogati negarent. Et paulo post: Nonne quando ad Capitolium sponte ventum est, labavit gressus? Et eodem libro: Unus ex his qui sponte Capitolium negaturus ascendit. Canon 59 concil. Eliberit. Ne quis Christianus ad idolum Capitolii sacrificandi causa ascendat. Latinii codex rem aliter proponit, quod nimirum Ecclesiae Romanae presbyteri, attendentes ad hoc quod infirmi Christiani, metu impulsi, ad Capitolium ascenderent, animum iis addentes monitis opportunis revocaverant ad Ecclesiam. Quod infra in impressis dicitur, apprehensos timore hominum revertisse, ad contextum non videtur respondere.

Ecclesiam istam fortiter in fide. Lectionem Pamelii retinens Rigaltius adnotat quod hac fortitudinis suae [Col. 1042D] jactantia Romani faciunt invidiam Carthaginensibus. Et Romanae quidem fidei praerogativam Tertullianus ipse Carthaginensis praedicat lib. de Praescriptionibus: Si autem Italiae adjaces, inquit, habes Romam, unde nobis quoque auctoritas praesto est. Ista quam felix Ecclesia, cui totam doctrinam Apostoli cum sanguine suo profuderunt! Et libro advers. Marcionem quarto: Videamus quid etiam Romani de proximo sonent. Sed Latinii lectio fortitudinis laudem, non Romanae Ecclesiae, sed Clero tribuit.

Si quo modo indulgentiam potuerunt recipere. Rigaltius ait indulgentiam poenitentiae. Porro voces illae, ab eo qui potest praestare, subnectuntur, quia nondum Ecclesia idololatras decreto aliquo ad poenitentiam admisit; licet statim id fecerit.

Sive viduae, sive thlibomeni. Rigaltius ait: Primus hanc Epistolam edidit Guil. Morellius, nec indicavit unde habuerit exemplar. Non invenitur autem mss. [Col. 1043A] codicibus Pamelianis, nec in Italicis, neque in nostratibus. Et tamen valde proba est, nec tam scatet mendis, quam existimabat Pamelius. Morellius igitur hoc loco edidit clydomeni, quod mendosum esse non inficiamur, imo veram esse arbitramur Pamelii conjecturam, in authentico scriptum fuisse clinomeni. Eoque magis haec opinio firmari videtur, quod inter illius aevi Christianos probrosam vulgo fuisse constat appellationem clinicorum, qui decumbentes in lectulo, propter imminens mortis periculum aqua perfusi Baptismum acceperant. Quasi non proprie baptizati, quia perfusi, non mersi; de quibus agitur in Epistola Cypriani ad Magnum. Clerus ergo Romanus, istorum etiam clinicorum curam suscipiens, vocabuli tristitiam mitigat, ac deflexa terminatione, dicit, non . Ejusmodi etiam benignitate Tertullianus in Apologetico, Christianos gravi senio prope confectos noluit appellare clinicos, sed jam domesticos senes. Quod ad Epistolae fidem spectat, praeter Latinii codices, qui ipsam agnoscunt, in Bodleianorum uno habetur. [Col. 1043B] Quod ad vocem praesentem attinet, probata lectio est illa quam adhibemus; cui fidem facit Epistola Cornelii ad Fabium quam supra laudavimus; ubi ex consimili occasione mentio habetur . Se exhibere, esse ad vitam necessaria sibi suppeditare, ostendimus lib. III, ad Quir n. c. 61.

Catechumeni decepti esse non debebunt Rigaltius ait: Nam haec in primis audiebant ab episcopo sive presbytero, summam esse apud Christianos curam charitatis sive dilectionis; et conqueri poterant se deceptos, si contigisset eos in ipso persecutionis aestu deseri.



EPISTOLA IX.

Presbyteris et diaconibus Romae. Rigaltius ait: Cum exorta sub Decio Caesare adversus Christianos vexatio Fabianum, Ecclesiae Romanae praepositum, peremisset, Clerus Romanus ad Cyprianum, Carthaginis episcopum, litteras per Clementum subdiaconum misit, ac de glorioso [Col. 1043C] Fabiani exitu certiorem fecit Mox eadem pernicie per Africam grassante, Cyprianus, cum jam ad leonem depostularetur, Deo sic annuente, secessit; nec de secessu suo quicquam Ecclesiae Romanae significavit. Sed postmodum Carthaginensis clerus, datis ad Romanum litteris, quid sibi consilii Cyprianus cepisset, aperuit. Ac subinde Romanus Carthaginensi rescripsit, se non minimo dolore tangi, quod pastor, ovibus derelictis, latebras petiisset. Hoc vero agitur Epistola praecedenti, quam Morellio deberi testatur Pamelius, et ipsissimam esse quam Cyprianus in manus suas non sine aliqua fraudis suspicione pervenisse conquestus est, et remisit Romam presbyteris ac diaconis, ut recognoscerent an esset illa clerica sua quam Clementio perferendam tradiderant. Quid autem Romani rescripserint, non habemus. Hoc tantum assequi conjectura fas est Epistolam suam agnovisse Romanos. Eam vero sic pupugisse animum Cypriani, ut necesse sibi esse duxerit litteras ad eos facere, quibus et actus sui et disciplinae et diligentiae ratio redderetur. Quod sane praestitit Epistola quae hac [Col. 1043D] editione (Oxon.) habetur XX.

Diaconibus. Rigaltius ait: Antiquae sunt inflectiones istae, diacones et diaconibus. Et tamen habebant Apostolum in manibus, apud quem legitur: et et . Et in veteri versione Latina. Diaconi, diacones et diaconos. Nescio quo pacto maluerint dicere diacones et diaconibus. Sane vocabulum episcoporum reverentius habuerunt. Qui autem episcopus dixere, non dixere diaconas, sed diaconissas. Justiniani Novella III. quasi epicoeno genere, , .

Cum de excessu boni viri collegae mei Rigaltius ait excessum esse mortem, quae mox consummatio dicitur. Mortis nomen quantum poterant evitabant Christiani, ob spem resurrectionis et vitae sempiternae. Itaque pro mortuo, praemissum; et pro morte, obitum et excessum dicebant. Ductoque de arte calculatoria vocabulo, consummatum et consummationem annorum, dierum, [Col. 1044A] horarumque velut nummorum numero in supremam summam collecto computatoque. Qualia saepe apud Tertullianum occurrunt schemata.

Consummatio honesta processerit. Rigaltius ait, . Euseb. VI, 39. Ruffinus: Fabiano in urbe Roma martyrio coronato.

Praepositi memoriam. Rigaltius ait: Fabiani Episcopi Rom. quem etiam praepositum vocat Clerus Rom. Epistola praecedente, et eodem nomine caeteros quoque Ecclesiarum rectores appellat, dixerat Justinus. Praesidentem Tertullianus Apolog Is est Episcopus qui et summus Sacerdos ab eodem Tertulliano dicitur.

Legi etiam alias litteras. Rigaltius ait: Assentior Pamelio, non alias fuisse quam praecedentes Epistolae secundae paginas.

In quibus nec qui scripserint, nec ad quos scriptum sit. Rigaltius ait: Dicendum igitur in authentico omissum fuisse titulum. Quae fortean fuerit Romanorum cantio sive prudentia, inter pericula Decianae persecutionis

Eamdem ad vos Epist. authenticam remisi. Rigaltius [Col. 1044B] ait: Authenticam dicit, de cujus tamen fide dubitabat; sed nihilominus authenticam, cum eadem omnino esset quae allata fuerat a Clementio. Duplici nomine Epistola haec clerica dicenda, quia scil. a Clero Romano ad Carthaginensem dirigeretur; tum etiam, idque praecipue, quia per nuntium sacris ordinibus initiatum missa fuerat De ordine harum Epistolarum, consulantur anni 250, Annales, § VIII.



EPISTOLA X.

Martyribus et Confessoribus. Nicolaus Faber adnotat quod confessores dicti sunt qui, coram judicibus interrogati, Christum professi erant: martyres, qui Christum professi, et praeterea, ut abnegarent torti, perseverabant. Martyres igitur omnes confessores erant, sed confessores nondum martyres, nisi, ut eleganter Tertullianus vocat, initio lib. ad Mart., designati, et alibi, candidati martyrii.

Confessio tamen praesens. Persecutio a magistratibus [Col. 1044C] ordinariis intentata, ad exsilium solummodo processit. Proconsul accedens, tormenta et mortem addidit.

Quosdam jam comperi coronatos. Quinam illi fuerunt discimus ex Luciani Epistola: Bassus nimirum, Mappalicus, Fortunio, Paulus, Fortuna, Victorinus, Victor, Herenius, Credulus, Herena, Donatus, Firmus, Ventus, Fructus, Julia, Martialis, Aristo.

Voce libera. Qua se Christianos pro tribunali profitebantur.

Dans credentibus tantum, quantum se credit accipere qui sumit. Sic supra lib. ad Donat.: Quantum fidei capacis afferimus, tantum gratiae mundantis haurimus.

Deus praestat agonem. Vid. quae supra hac de re habentur l. II, adv. Judaeos, c. 9.

In omnibus continens est. Rigaltius ait, Paulus ad Cor. I, . Et Vulgata versio: ab omnibus se abstinet. Quibus subnectit Priorius quod [Col. 1044D] confert hic agonem christianum cum certaminibus gentilium, qui diligenter observabant victum et exercitationes pugilum, quibus non omnis cibus, sed , ut vocat Aristoteles, imponebatur. Panis eorum coliphium vocabatur. Abstinebant autem a voluptatibus omnibus propter exercitationem corporis, ut innuit Clemens Alexandrinus Strom. III. Plato lib. III, de Repub. idem habet: . Voluptates intelligit et noxias illecebras. His addi possunt quae Tertullianus habet in Exhort. ad Martyr.: Athletae segregantur ad strictiorem disciplinam, ut robori aedificando vacent: continentur a luxuria, a cibis lautioribus, a potu jucundiore, etc

Assumptionis meae. Legit , in nostris codicibus occurrit; vid. l. III, ad Quirin. cap. 16 Tertull. in Scorpiac. habet: Tempus disjunctionis.

[Col. 1045A] Plangit ruinas et funera plurimorum. Rigaltius ait, Sic epistola praecedenti: Inter plangentium ruinas. Ruinas dicit fratrum lapsorum, quos tormenta dejecerunt, ac per saevitiam tormentorum, thura dederant idolis, aut Christum negaverant. Ruinae lapsorum, funera negatorum.

Pax supervenerit Rigaltius ait, De qua paterfamilias in Epistola sequente per juvenem illum anxium mandaverat, his verbis: Dic illi securus sit, quia pax ventura est.

Accepto post gloriam commeatu. Rigaltius ait, Post gloriam scilicet voluntatis integrae et conscientiae gloriosae quae nos coram Deo facit martyres, etsi per ipsius indulgentiam Dei pax supervenerit non exspectata nec sperata, quae nobis tribuat commeatum permanendi adhuc in saeculo et in Ecclesia laude florentes, ipso jam saeculo proculcato. Sic alibi, si accepta pace commeatus, a Deo datur, hoc est, si fratres in periculo mortis, post acceptam ab Ecclesia pacem, Deo volente, periculum evadant, concesso illis a Deo vivendi [Col. 1045B] commeatu, nihilominus pace fruantur, quam Ecclesia contemplatione mortis appropinquantis indulserat. Et libro de Mortalitate: Cum quidam de collegis et consacerdotibus nostris infirmitate defessus et de appropinquante morte sollicitus commeatum sibi precaretur, id est, a Deo peteret indulgeri sibi, ut adhuc aliquamdiu in vivis permaneret.

Ob gloriam coronetur. Gloriosum certamen scilicet temperantiae, castitatis, pietatis in pace, constantiae, patientiae et fidei in congressione.



EPISTOLA XI.

Quamquam sciam. Rigaltius ait: August. lib. IV, de Bap. contra Donatistas, mentionem facit hujus epistolae cum hoc titulo, Ad clericos de precando Deo. Quem titulum agnoscit tamquam Cypriani genuinum; et quasi ad clericos verba faciens se quoque ipsum alloqueretur, transfigurans. inquit Augustinus, in se ut sanctus Daniel peccata populi sui.

[Col. 1045C] Saeculo verbis solis et non factis renuntiantes. Addit Augustinus ex Epist. Pauli ad Titum: Confitentur enim nosse se Deum factis autem negant. Porro locum hunc laudat l. de Fide et Operibus c. ult. Epistola 89, 9, 4 et etiam l. II cont. Cresc. c. 15.

Tormenta sine fine tortoris, sine exitu damnationis, sine solatio mortis. Rigaltius ait, Tertullianus ad Mart., omne carnificis ingemum in tormentis: Ruffinus versione Historiae Eccles Eusebianae libro VI, ubi de Origenis vexatione sub Decio: Ita ut mille mortibus vexatus sit, nec tamen una ei quam exeptabat accideret, persecutore summo studio id gerente ut nec interitus praestaretur, nec poena cessaret. Eusebius tantum scripserat: . Recte annotat Pamelius hinc indicium sumi quo tempore scripta sit haec Epistola.

Quamdiu dejiciant. Usque dum. Donec.

Inter ipsa cruciamenta defecerit Hanc lectionem [Col. 1045D] maxime genuinam existimo; qui enim in tormentis exspiraverit, recte dicitur adeptus gloriam non termino supplicii, sed celeritate moriendi.

Dictum est in visione Rigaltius ait: Visionum exempla sacri utriusque bibliothecae codices, Mosaici scilicet et Christiani, suggerunt; nam et multa sibi divinitus revelata Patriarchae narrant, narrant Prophetae. Vidit Petrus demissum sibi de coelo vas ingens, et vidit Paulus quae nec auris umquam audiverat, nec viderat oculus. Dein christianae Patres Ecclesiae pleraque sibi in somnis significata litteris mandavere. Et visionum testimonia Tertullianus citat non semel. Adeo in hac Deciana christiani populi vexatione, Cyprianus rem facit episcopo convenientissimam, qui, tempestate saeviente, ut peritus astrorum gubernator, coelum contemplatur, et mandata sibi de coelo vectoribus suis inculcat, suadendi genere efficacissimo, visione oblata sibi divinitus, negotio quod agitabat aptissima. Hanc [Col. 1046A] vero visionem in somnis contigisse declarabit Epistola XVI, ubi de Ecstasi.

Ut pro quibusdam personis designatis sibi peterent. Rigaltius ait: Quod memoriam facti alicujus refricat de quorumdam lapsorum poenitentia, circa quam dissona fuerant fratrum suffragia.

Secundum pacem quam nobis Dominus dedit. Rigaltius ait: Dixit Apostolis apud Joannem, XIV, 27: Pacem meam do vobis. Non quomodo mundus dat, ego do vobis. Dabat enim pacem inter suos Apostolus mutuam Ita sensit Chrysostomus, , , .

In unum fraternitas animata. .

Rete portabat. Rigaltius ait, haec visio diabolum exhibet in armatura retiarri; qui rete jaculo et tridente seu fuscina pugnabat.

Ut circumstantem populum caperet. Rigaltius ait: Aemulus Christi diabolus homines capit dolis et fraudibus. At Christus ad piscatores, Simonem et Andream, [Col. 1046B] capiendis piscibus intentos. Venite, inquit, faciam vos piscatores hominum. Et pro retibus et sagena dedit eis mandata Dei Patris omnipotentis ad salutem aeternam efficacissima, quibus illi praeceptis sive mandatis, homines a diabolo in mortem deceptos, ad vitam reciperent.

Jactu retis operiret. Rigaltius ait: Retis superfusi, jaculo, , funda. Servius ad illud Virg. Georg---funda jam verberat amnem. Funda, inquit, genus est retis, dictum a fundendo, id est jaculum, quod dicitur . Composito igitur retiario cum Thrace aut myrmillone aut secutore, ars certaminis erat ut retiarius effusum rete tanta agilitate contraheret, ut adversarium corriperet Contractionem illam sive comprehensionem Tertullianus spongiam dixit, libro de Spectaculis, defixus in morsus ursorum, et spongias retiariorum.

Ut vos vexaret. , Intellexit in notione vocis communi, nimirum ut significet , [Col. 1046C] : non autem , , de quibus Hesych.

Pater nos et corrigit. Hanc genuinam esse lectionem suadent quae sequuntur, et Christo ejus firmiter adhaerentes: quae certe verba praecedentia ad Patrem determinant. Altera vero lectio quae habet, pariter nos et corrigit et tuetur, respicit quae supra habentur, de Jesu Christo Domino et Deo nostro: quae minime quadrant.

In delictis licet plurimis constitutum. In eamdem mentem Tertullianus l. de Poenitentia seipsum appellat peccatorem omnium notarum.

Dic illi, inquit, securus sit, quia pax ventura est. Rigaltius ait: Itaque sub finem Epistolae dicit: Rogemus pacem maturius reddi. cito latebris nostris et periculis subveniri Hujusce autem visionis meminit Epist. 4 et 16. Alloquitur paterfamilias juvenem, qui supra apparuit Cypriano in somnis anxius et subtristis. Dic illi, id est Cypriano.

Nemo retro attendens. Etiam Graeca quaedam exemplaria [Col. 1046D] ordine isto verba legunt.

Quod evaserat perdidit. Iter omne illud quod emensa fuerat in irritum cessit. De hoc usu vocis hujus apud Cyprianum, supra egimus.

Languentium. Lapsorum.

Lapsorum poenitentia reformetur. Rigaltius ait, Ne recipiatur cruda, praecox, et imperfecta, aut parum sincera.



EPISTOLA XII.

Ad curam desit iis. Tertull. ad Martyr.: Nihil adhuc dico de praemio ad quod Deus Martyres invitat. Ipsam interim conversationem saeculi et carceris comparemus, si non plus in carcere spiritus acquirit, quam caro amittit; immo et quae justa sunt caro non amittit per curam Ecclesiae.

Dies eorum quibus excedunt annotate. Tertull. l. de [Col. 1047A] Corona, Christianum sic alloquitur. Habes tuos census, tuos fastos: nihil tibi cum gaudiis saeculi; immo contrarium debes. Libri rationum qui continebant expensas in pauperibus sublevandis factas, erant censuales fidelium tabulae. Martyrologia, eorum fasti. Hoc fere tempore, sub initiis Decii, Fabianus Romae septem instituisse dicitur subdiaconos, qui septem notariis imminerent, et gesta martyrum in integro colligerent. Porro Martyrum passiones et dies anniversaria commemoratione per Africam celebrari, dicit Cyprianus Ep. XXXIX. Et quidem de singulari priscae Ecclesiae Orientalis hoc in negotio diligentia, illustre monumentum exstat, cujus partem servavit Euseb. l. IX, c 15, Reverendiss. vero Usserius nuper integrum exhibuit; intelligo Epistolam Ecclesiae Smyrnensis ad Ecclesias Ponti perscriptam, de Martyrio Polycarpi. Ibi postquam Acta Martyrii ejus percurrissent, spondent fratres se favente numine , , . [Col. 1047B] Passionem autem incidisse ferunt , , , , , , . Quibus verbis nihil consignatius dici aut cogitari potest.



EPISTOLA XIII.

De vita nostra quotidie dimicamus. Rigaltius ait, Quod auctor intelligit vitam aeternam, ut supra pag. 187: Disciplinae et vitae ipsi omnium nostrum convenit. Sed magis obvium quod morti quotidie objicimur; unde Tertullianus lib. de Spectaculis, cap. I, expeditum morti genus, vocat Christianos. Et si quid inauguratum aut fatale contingeret, Christianos statim ad leonem. Idem, Apologet, c. 40.

Fides et nativitas accepta. Rigaltius ait: Acceptam fidem, dicit, et acceptam nativitatem, pro suscepta fide [Col. 1047C] Christiana, et suscepto Baptismo. Sic et amissum Baptismum dixit Tertullianus lib. de Bapt. et in antiquis inscriptionibus de sacris magnae Matris: Taurobolium accepit et percepit, et Taurobolium fecit, et alicubi etiam, Tauroboliatus est. Quemadmodum autem accipere sacra dicebant, sic et tradere. Lapides antiqui. Tradiderunt Leontica. Tradiderunt Coracica. Tradiderunt Patrica.

Consecutio. Baptisma. Vid. lib. III, ad Quirin., c. 42 et 97.

Lucete sicut luminaria. Pamelius annotat quod, vox graeca ambigua est. Insuper ad imperandi modum, quo hic Cyprianus utitur, et Ambrosium in comment. deflexisse.

Ut dum retractant de vobis. Rigaltius ait: Dum ethnici quaestionem habent de vobis, dum inquirunt, dum examinant, dum obloquuntur. Petrus Epist. I, II, . Vulgata versio, detrectant. Glossae veteres, Detrectare, Detrectat, .

Quasi de Malignis. .

[Col. 1047D] Praecipui nominis. Christiani nimirum. Jac. II, 7, .

Quando alius alicui temulentus. Rigaltius ait: Omnes antehac editiones, quando alius aliquis, vel, quando unus aliquis temulentus. Hactenus igitur mendosissima scriptura praectarum Cypriani sensum corrupit. Cum quanto, inquit, nominis vestri pudore delinquitur, quando aliquis ab aquis temulentus et lasciviens demoratur? Ab aquis, id est, a baptismo. Qui nomen Christo dedit, qui in nomen Christi tinctus sive baptizatus est, hoc sacramento obligat sese futurum hominem frugi ac temperantem. Subinde igitur, si temulentus, si nequam apparet, magnum deducus et probrum religioni suae objicit, nam cum temulentus a temeto dicatur, temetum autem aquis diluatur, iste contra naturam ab aquis existit temulentus, a lavacro lascivus et turpis. Renuntiavit Satanae, et in Satanae castra revertitur. Unde extorris factus est regreditur. Pace Rigaltii dixerim, [Col. 1048A] non omnes veteres editiones, sed ipsius emendationem esse mendosissimam; nulla exemplarium fide, nullo rationis praesidio subnixam. Hic enim loci non de nuper baptizatis, sed confessoribus agitur: de revertentibus nimirum a Proconsulis tribunali, non autem ab Ecclesiae baptisterio. Solemne quidem est, ut cum Critici lectionem, quae ipsis arguta videtur, sectantur, genuinam et obviam deserant.

Unde extorris factus, etc. Pamelius ait: Vides in expressis verbis in extorres objurgationem tendere; alludit autem ad illud I Petr. II: Quae est enim gloria si peccantes et colaphizati suffertis? utpote significant illos, qui injussi ab exilio reversi essent, jam occidi, non ut Christianos, sed ut nocentes. Perperam haec alio deflectit Rigaltius, quasi haec mens esset Cypriani: Confessores ob causam quidem Christi in exilium pulsos, sed ibi tam improbe conversatos, ut post reditum condemnentur a Judice, jam non ut Christiani, sed nocentes Quae extorres in aliena Provincia deliquerant, potuitne Africae Proconsul Carthagine punire?

[Col. 1048B] Illustrata membra. , Est enim martyrium sanguinis Baptismus.

Saeculo renuntiaveramus. Non opus est de solemni obrenuntiationis formula, perpetuis temporibus in Ecclesia usurpata, eadem saepius monere.

In moribus disciplinam. Rigaltius ait, Post haec verba, in codice Remensi leguntur ista: Et quamquam Clero nostro, et nuper cum adhuc essetis in carcere constituti, sed nunc quoque denuo plenissime scripserim, ut si quid vel ad vestitum vestrum, vel ad victum, necessarium fuerit, suggeratur: tamen etiam ipse de sumpticulis propriis quos mecum ferebam. misi vobis CCL, sed et alia CCL, proxime miseram. Victor quoque ex lectore diaconus qui mecum est, misit vobis CDXXV. Gaudeo autem quando cognosco plurimos fratres nostros pro sua dilectione certatim concurrere, et necessitates vestras suis collationibus adjuvare. Opto vos, etc. Quod auctarium tanto majoris esse pretii debet, quanto nobis apertius exemplum suggerit Caecilianae charitatis erga fratres. [Col. 1048C] Nam in aliis quidem Epistolis habemus ipsum de propria quidem quantitate liberalem, hic vero etiam de sumpticulis suis, quos secum ad necessitates suas ferebat. Ut jam intelligamus, etiam de necessariis suis fratrum necessitates sublevasse. Etenim ipse sibi necessaria sumptibus suis degravabat. Viatico autem levi nihil gravius. In codicibus tamen quos videre contigit, haec nusquam occurrunt.



EPISTOLA XIV.

Limare possemus. Rigaltius ait: Glossae veteres: Limat, , . Phaedrus: Si mendacium subtiliter limasset a radicibus, non evertisset scelere funesto domum.

Tertullo. Prius laudato, saepius laudando. Siquidem is notissimae fortitudinis, et eximiae industriae in rebus martyrum procurandis vir fuerit; nulla suscipio subesse poterat, quod is timida consilia Episcopo suo suggessisset. Ita omnem ansam arripit Cyprianus ut secessum suum tueretur.

[Col. 1048D] Discant quid secundum scripturarum magisterium Ecclesiastica disciplina deposcat. Rigaltius ait: Inculcat quod jam monuit Epistola praecedenti, ut qui jam confessionis titulo gloriantur, sint nihilominus humiles, modesti. quieti. Ne superbia sua provocent adversum se ethnicorum saevitiem, tamquam adversus rebelles et contumaces, et sic nomini Christiano invidiam faciant. Curae autem pretium fuerit, semel hic observare Caecilium nostrum istis Epistolis, hoc praesertim contendere, ut populum faciat quietum, ac probe Christianum. Sciebat enim plerosque proterva Christiani nominis jactatione importunos, ipsas etiam saeculi potestates, ac persaepe aliud agentes, toties concitasse, ut necesse habuerint publicae quietis perturbatores poenis supra modum exacerbatis crudelissime coercere. Quae res magnum fidei Christianae dedecus attulerat. Hoc item sciebat, in Ecclesia sua complures esse lavacri salutaris fiducia nimium securos, disciplinae totiusque fraternitatis immemores, [Col. 1049A] lucri cupidos, ambitioni studentes, factiosos, luxuriae deditos, superba conversatione sibi placentes, omnibus displicentes, solo denique nomine Christianos. Ait igitur Cyprianus hos mores tantorum causas esse luctuum, quibus Ecclesia protrita disperditur. At quid istic miramur in duorum jam saeculorum Ecclesia, qui et pejora Corinthiis suis Paulum exprobrasse toties audimus aut legimus?

Ad ineptias et discordias. Rigaltius ait, Cavet Cyprianus confessoribus istis, quemadmodum Septimius benedictis illis ad martyrium designatis, quos in ipso carcere a diabolo tentatos fuisse dicit vilibus scidiis, affectionibus, aut inter se dissentionibus. Quae sane multa mala dederunt reipublicae Christianae. Ineptias hic dicit, quae Tertullianus viles scidas, aut vilia scidia.

Ad id vero quod scripserunt mihi compresbyteri nostri. Rigaltius ait: De lapsis videlicet ad poenitentiam recipiendis.

Nihil sine consilio vestro et consensu plebis. Rigaltius ait, Hoc est cum tota Ecclesia, sicut Apostoli fecerant, [Col. 1049B] prima illa Synodo, quae describitur in Actor. XV, 22. Tunc placuit Apostolis et Senioribus cum omni Ecclesia. . Ad eum vero locum praeclare Chrysostomus: , . et paulo post: . Sic ipsimet Romani infra Epist. 3. Collatione consiliorum cum episcopis, presbyteris, diaconis, confessoribus pariter ac stantibus laicis. Supra monuimus sategisse Cyprianum invidiam amoliri: hic vero dicit se nihil quod ad disciplinae Ecclesiasticae rationes spectat inconsulta plebe statuere. Etenim cum exterior effectus potestatis clavium in hoc fere versabatur, ut Plebs censurae subjectos pro Ethnicis et Publicanis haberet; certe non erat exspectandum ut amicos, necessarios, fratres excommunicationis fulmine percussos, desererent universi; aut alios quos ejecerant denuo admitterent, donec de eorum criminibus, aut poenitentia, ipsis fuerit satisfactum. Porro hic observandum, [Col. 1049C] in lapsorum causa non ex receptis in Ecclesia moribus, sed cum lenitate eo usque inaudita actum; et proinde magis e re erat, ut innovati moris ratio redderetur.



EPISTOLA XV.

Honorificam petitionem. Statim appellat martyrum desideria. Quidquid martyres in gratiam lapsorum praestitere, erat id totum per modum intercessionis; quae quidem honorifica admodum, et non facile insuper habenda; petitio tamen usque fuit, et gratiae solum praerogativis pollebat. Rem multis exequitur Cyprianus in lib. de Lapsis, p. 92, hujus editionis, et deinceps. Mandant, inquit ille, aliquid martyres fieri? si justa, si licita, si non contra ipsum Dominum a Dei sacerdote facienda sunt; obtemperantis facilis et prona consensio, si petentis fuerit religiosa moderatio, etc. Apud Deum intercessiones Martyrum plurimum valere putabantur, quia amici Dei peculiari ratione dicti [Col. 1049D] et crediti sunt. In Ecclesia praerogativam habuerunt, quia si lapsi eidem scandalo fuerant, martyres e contra laudem et decus eidem foenerabantur, atque cumulabant. At verisimile videtur; hic loci, modestum et sobrium libellum quem primo miserant Martyres, ipsis dignam et honorificam petitionem, peculiari ratione appellari. Observandum porro, quod etiam alibi annotavimus, aliter longe martyrum jussa obtinuerunt qui coronati e vivis excesserant; et eorum qui etiamnum superstites, de corona et pace sua ipsi periclitabantur. Prisca martyrum simplicitas vivis coloribus depingitur ab Ecclesia Lugdunensi et Viennensi, litteris quas scripserunt de passione martyrum sub M. Aurelio, Ecclesiis Asiae et Phrygiae. , , , , , , , [Col. 1050A] , etc. Porro lapsos non quasi missilibus et donariis in medium projectis locupletabant, et securos beatosque esse jusserunt optimi martyres; sed monitis et sollicitae pietatis officiis ad bonam frugem restituentes curabant: , , , , , etc. Euseb., l. V, c. 2. Demum Cyprianus hac in Epistola, post mentionem factam honorificae petitionis Martyrum; transit ad actam poenitentiam, dein recenset exomologesin gravissimi atque extremi delicti, nimirum Idololatriae. Postea memorat, manus ab episcopo et clero in poenitentiam impositas, et demum pacem oblatam lapsis, et Eucharistiam datam refert. Quibus verbis, quae fere occurrunt Epistola proxima, typus exhibetur totius veteris ecclesiasticae disciplinae. Primus ad veniam et pacem gradus erat, si reus ad Poenitentiam admitteretur; quod non sine manuum impositione, et exomologesi seu confessione [Col. 1050B] expediebatur. Secundum complevit poenitentiae impositae, per varias fletus, auditionis, et consistentiae periodos, decursus. Tertium fecit exomologesis altera, sive solemnis et publica post peractam poenitentiam peccati confessio. Huic quarto in loco successit, manus ab Episcopo et clero, denuo in tesseram reconciliationis concessae, impositio. His rite peractis, ad Eucharistiae mysteria tamdem pandebatur aditus. Sed miro viarum compendio id nunc agebant Martyres, ut lapsi mortiferos idolorum cibos adhuc pene ructantes, exhalantibus etiam nunc scelus suum faucibus, et contagia funesta redolentibus, protenus Domini corpus invaderent. Verba sunt Cypriani, lib. de Lapsis, p. 92. Suffragia martyrum in causa lapsorum in Ecclesia olim obtinuisse, ex Tertulliano ostendimus, P hujus operis 93, unde recte infra dicitur. Qualia in praeteritum antecessores vestri martyres concesserint. Paulum vero, Aurelium, et prae reliquis, Lucianum, eos fuisse qui in libellis temere concedendis modum excessissent, ostendit Cyprianus, Ep. 27, ad Pam. [Col. 1050C] num. 23.

Gravissimi atque extremi delicti. Rigaltius ait: Alibi dixit: Aeterni peccati, Idololatriam significat. Ingens et supra omnia peccatum. Principale crimen generis humani. Summus saeculi reatus. Tota causa judicii. Tertullian.

Offerre pro illis. Verior certe haec lectio, et quam Ep. 2 tuetur; ubi decreti synodici habetur mentio, ne quis frater excedens ad tutelam vel curam Clericum nominaverit: ac si quis hoc fecisset, non offeretur pro eo Sic Epistola sequente: Offertur nomine eorum, et, prohibeantur offerre. Ex altera parte, offerre pacem non ita commode dicitur.

Lapsis quidem potest in hoc venia concedi. Rigaltius ait, In hoc scilicet, quod urgeant; quod festinent; quod anticipare velint poenitentiae tempora.

Mater prior sumat. Rigaltius ait, Ep. sequ. Mater nostra Ecclesia. Tertull. libro ad Martyras, Domina mater Ecclesia. Consultissime Cyprianus, desideria [Col. 1050D] martyrum super pace lapsis concedenda, in illud tempus servat, cum ipsa mater Ecclesia pace gaudebit. Ne scilicet aestu persecutionis incalescente, a ruina recentes, confestimque ad pacem admissi, stantibus caeteris exemplo suo noceant, minus constanter in agone certaturis, blandiente ipsis post lapsum et ruinam, pro se quoque sperandi dulcedine.

Abrupte et indigne vel a vobis promissum. Rigaltius ait: Ut apud martyres, censoria verba sic praemittit, ut temperari possint sequentibus istis, vel a nobis factum.

Apud Gentiles quoque ipsos Ecclesia nostra erubescere incipiat. Rigaltius ait: Sic supra, de quo postmodum non erubescit Ecclesia, apud gentiles scilicet. Erubescere autem contingebat ob dissolutos quorumdam mores, vel ob disciplinam minime servatam fide turbiter eversa ipso statim agonis principio.

Personas accipientes. Rigaltius ait: Matthaeus et Marcus dixere, . XXII, 16, XII, 14. [Col. 1051A] Lucas, XX, 21, . Cui opponitur . Deus non est .

Aucupantur. Rigaltius ait: Quam foeda labes etiam illius Ecclesiae martyras prostravit? Nam hoc significat Cyprianus, etiam inter martyras exstitisse qui venales haberent pacis libellos. Turpius autem multo, si ipsi Pontifices mercium istarum institores sint et propolae.

Ad Clerum et ad plebem. Haec simul scripta fuisse, cum duobus sequentibus hinc ostenditur. Quod licet earum hic meminerit Cyprianus, etiam vice versa earumdem in illis mentionem faciat. Vid. Ep. XVI et XVII sub finem.



EPISTOLA XVI.

Diu patientiam meam tenui. Plures antea ex secessu scripsit Epistolas auctor noster presbyteris et diaconibus; in causa vero lapsorum, post acceptam Donati Fortunati, Novati et Gordii insolentem postulationem, [Col. 1051B] cui satisfacturum se speraverat, cum de ea usque ad reditum suum ampliandum dixisset; nunc primum litteras ad illos facit.

Aliqui de presbyteris. Scilicet superiore Epistola nominati, inter quos nonnulli illi ipsi esse noscuntur, qui deinceps Cypriano nostro infensi fuerunt; et quinque presbyterorum titulo insigniti sunt: quos tamen ut deliniret. compresbyteros appellat.

Nec loci sui memores. Rigaltius ait: Gradus presbyteralis, qui subditus est episcopali. Nam sic erat ordo Ecclesiasticus sub Cypriano, atque idem omnino jam fuerat aevo Tertulliani. Nam ubi disserit de facultate dandi Baptismi; Dandi quidem, inquit, habet jus summus sacerdos, qui est episcopus, dein presbyteri et diaconi: non tamen sine Episcopi auctoritate, propter Ecclesiae honorem; quo salvo salva pax est. Immo is erat ordo, a primis Christianae pietatis in tiis; saltem ex quo presbyteros in partem curarum admiserunt Episcopi. Unde dicit quod hoc presbyterorum attentatum, [Col. 1051C] numquam omnino sub antecessoribus factum. Ignatius ait, licere , , , .

Contemptu Praepositi totum sibi vindicent Non intra petitionis limites consistant, adeo ut nihil episcopo relinquant, nisi obsequii gloriam, aut parendi necessitatem.

Sine ratione restituendae salutis. Rigaltius ait: Id est, communionis, extra quam non est salus.

Omnia peccata remittentur filiis hominum. Rigaltius ait: Marci verba sunt cap 111 . Quorum verborum sententiam vulgatae versionis auctor ambiguam fecit transpositione verbi, remittentur, quam hic servavit Cyprianus. At libro ad Quirinum III apertissime dixit non posse in Ecclesia remitti ei, qui in Deum deliquerit; deinde citat ex Evangelio : Qui dixerit verbam adversus filium hominis, remittetur illi: qui autem dixerit adversus Spiritum sanctum, non remittetur illi, neque in hoc, neque in futuro saeculo. Et statim [Col. 1051D] apponit ex Marco: Omnia peccata remittentur filiis hominum, et blasphemiae, etc. Ex quibus manifestissimum, hac Epistola et libro ad Quirinum, hanc esse Cypriani mentem; remitti omnia peccata quae adversus filios hominum, id est, adversus homines, quis commiserit; non autem quae adversus Spiritum sanctum. Hoc vero Cyprianus habet a magistro suo. Etenim libro de Pudicitia: Dimittis, inquit, ut dimittatur tibi a Deo. Delicta mundantur quae quis in fratrem, non Deum, admiserit. Debitoribus denique dimissuros nos in oratione profitemur. Procul dubio intellexit Septimius: Debitoribus nostris, non Dei. Bona cum venia Rigaltii, talis sensus his verbis Cypriani assignari debet, qui cum ejus instituto consistere poterit. Locum hunc laudat ut ostendat, veniam non temere lapsis concedendam; ita tamen ut eadem poenitentibus non denegetur. Dicendum itaque puto, auctorem nostrum sensisse blasphemare Spiritum [Col. 1052A] sanctum, idem prorsus esse ac Christum abnegare. Et revera Luc. XII voces hae immediate subnectuntur istis: Omnis quicumque confessus fuerit me coram hominibus, et filius hominis confitebitur eum coram Angelis Dei; et qui me negaverit coram hominibus, negabitur coram Angelis Dei. Porro ubi occurrit idem Domini dictum Matth XII et Marc III, ad blasphemos in eum dirigitur. Vid. quae annotata in l. III ad Quirin. c. 28: Remissam is non habebit. Quia Ecclesia ejiciendus est, nec nisi per poenitentiam, quae unica post naufrigium tabula, restitui potest.

Aeterni peccati. Sic graeca quaedam exemplaria legunt . Per aeternum peccatum, intelligit summum illud nefas idololatriae, quod ab Ecclesia exterminat.

Plus cadent. Rigaltius ait: Qui jam exciderunt de fide dicta Christo, nunc etiam excidunt de disciplina Ecclesiae Christi.

In minoribus peccatis. Saltem respectu habito ad Apostasiam, intelligit enim inter alia adulterium et [Col. 1052B] homicidium. Eamdem comparationem instituit Cypr. Ep. proxima.

Offertur nomen eorum. Rigaltius ait: Inter orationum sacrificia nominantur. Orationes sive preces pro eis nominatim allegantur Deo per Presbyteros. Offertur nomen eorum una cum precibus quae pro eis offeruntur. Quod observat Pamelius, in libris manuscriptis Canonem ita concipi: Memento, Domine, famulorum famularumque tuarum; nomina, sic intelligi debet, ut post ea verba, Memento, Domine, famulorum famularumque tuarum, scriptum fuerit praecipiendi modo nomina; quo scilicet admoneatur presbyter qui pro populo facit mentionem hoc loco habendam esse certarum personarum nominatim.

Exomologesi facta. Publicam confessionem hic intelligi supra in lib. de Lapsis, monuimus. Ita in Epistola ad Antonian.: Placuit sacrificatis in exitu subveniri, quia exomologesis apud inferos non est: ubi omnino constat verba illa Psalmistae laudari: In inferno [Col. 1052C] quis confitebitur tibi? Disertis porro verbis subjicitur; Et quia apud inferos confessio non est, nec exomologesis illic fieri potest. Sic lib. de Lapsis Quanto et fide majores, et timore meliores sunt, qui quamvis nullo sacrificii aut libelli facinore constricti; quoniam tamen de hoc vel cogitaverunt, hoc ipsum apud sacerdotes Dei dolenter et simpliciter confitentes, exomologesin conscientiae faciant, animi sui pondus exponunt. Et statim de tribus pueris ait: Exomologesin faciebant Deo in medio ignis. Et similiter de Daniele ait, Exomologesin dolenter faciens, dixit: Domine, Deus magnus, etc. Peccavimus, facinus admisimus, etc.

Servos Dei cum Dei sacerdote committunt. Rigaltius ait. Id est, cum Episcopo. Sic Ep. 52 constitutum Romae Dei sacerdotem. Animadvertendum hic Dei servos committi cum Dei sacerdote. Sed meminisse debet Dei sacerdos, esse se etiam Dei servum.

Memores loci nostri. Rigaltius ait, Episcopalis, et quidem Carthaginensis Ecclesiae, quae prima provinciae sedes, adeoque multarum Ecclesiarum curam sustinebat. [Col. 1052D] Sic in Cod. Eccles. Afric Aurelius Carthaginis Episcopus: Ego cunctarum Ecclesiarum dignatione Dei, ut scitis fratres, sollicitudinem sustineo. Ibidem, Numidius Episcopus ad Aurelium, fuit semper haec licentia huic sedi, pro desiderio cujusque Ecclesiae ordinare Episcopum. Epigonius item Episc.: Necesse habes tu omnes Ecclesias suffulcire. Itaque ipse Cyprianus, Epistola 15 sic incipit: Sollicitudo loco nostri, et timor Domini compellit.

Per dies quoque impletur apud nos Spiritu sancto puerorum innocens aetas, quae in exstasi videt. Rigaltius ait: Non ex somniis tantum, verum etiam ex furore, divina variorum eventuum praesagia concepere viri Christiana pietate laudatissimi. Et somniorum quidem exempla, quae Caecilius noster Ecclesiae suae presbyteris narrat, supra notavimus. Hac Epistola per exstaticos puerorum innocentium effatus monita quaedam sive mandata inculcat. Per dies, inquit, impletur apud [Col. 1053A] nos Spiritu sancto puerorum innocens aetas, quae in exstasi videt oculis, et audit et alloquitur ea quibus nos Dominus monere et instruere dignatur. Recte, in exstasi. Nam adventans in pueros vis divini Spiritus, elocabat quidquid in illis erat mentis inquilinae sive domesticae: ita ut quisque, non jam sui compos, magno illo habitatore plenus, nihil praeter hospitem suum sentiret, nec videret, nec loqueretur. Quam prope exploratam habuit hanc divini furoris gratiam Aristoteles, libro de Divinatione per insom. ubi fatetur exstaticos futura quandoque prospicere. , inquit, , . . Unde autem illa , nisi ab illo divino hospite illata et invecta? Praeclare Philo Dissertatione sua: Quis divinorum haeres. . . , Idem auctor huncce furorem dicit esse [Col. 1053B] . Ac propterea Tertullianus adversus Marcionem, hoc etiam defendit, gratiae exstasin, id est, amentiam convenire. In spiritu enim homo constitutus, inquit, necesse est excidat sensu. Itaque in exstaticis aliquantisper sapientia moritur. Nimirum divinae superventu humana sic offuscatur et inumbratur, ut excessisse interim videatur. Chrysostomus, ubi de visione, qua Petrus vas ingens coelo demissum conspexit: , , , .



EPISTOLA XVII.

In plebe consistentibus. Vid. quae dicta ad Ep. 1.

Quibus potens est divina misericordia medelam dare. In illa erant sententia etiam Montani et Novatiani sequaces, gravissimorum flagitiorum compertos, licet ab Ecclesia veniam non obtineant, a Deo tamen posse obtinere: Iis ergo non in hoc vertebatur; et recte auctor noster hoc sufflamen opponit lapsis qui [Col. 1053C] ad pacem festinarent, quod non de eorum salute conclamatum sit, quibus ante poenitentiae decursum mori contingeret.



EPISTOLA XVIII.

Aestatem coepisse. Lavandae disciplinae causam aliam suppeditat Epistola vicesima ad Pamel. numeros 15. Quod nimirum non modo lapsi, et plurimi ex presbyteris Carthaginensibus, sed et Romana Ecclesia indulgentia utendum censuisset: et durum omnino esset, non suorum modo, sed et vicinae Ecclesiae, apud quem secessus ejus jam tum male audiebat, simul et semel invidiam et iras subire.

Apud diaconum quoque exomologesin facere. Rigaltius ait: Est enim etiam in diaconatu sacerdotium. Sic Epist. XX. Item Presbyteris et Diaconibus non defuit sacerdotii vigor. Caute hic legendus est Rigaltius dum [Col. 1053D] ait esse in diaconatu sacerdotium. Quaecumque necessitas cogit etiam illa defendit, sed tantis per dum incubuerit. Nota est histori apud Euseb. l. VI, c. 44. Eucharistiae per puerum Serapioni transmissae: nemo tamen dixerit fas esse pueris sacra illa mysteria distribuere. Longe autem is a vero abit, cum in dictorum suorum fidem adducit verba quae infra habentur: Presbyteris et diaconis non defuit sacerdoti vigor. Intelligit enim illic Cyprianus, suam potestatem in ipsos delinquentes, sive presbyteri essent sive diaconi non defuisse: siquidem utrosque admonuisset. Dicitur porro apud diaconum exomologesis facta, non quasi is solus esset ejusdem conscius; poenitentia enim vel aegrotantium, quantum fieri potuit istis saeculis, publica erat; sed quia absente presbytero, ad quem munus illud imprimis spectabat, diaconi praesentia habebatur prorsus necessaria, quotcumque e plebe adesse contingeret. Cum enim Ecclesia [Col. 1054A] clero et plebe contineretur, par erat ut quando per exomologesin eidem satisfieret, adessent qui utriusque partes sustinerent. Forma a Cypriano Episcopo data fuit: conditionem nimirum sub qua lapsi in Ecclesiam reciperentur is praescripsit, quod ex Epistola hac et sequente, plurimisque alii abunde constat. Formae sive conditionis impletae. Ecclesiae nomine testes et arbitri erant disconus et fratres laici in hanc rem acciti. Haec prisca disciplinae Ecclesiasticae ratio, ut praepositi cum clero convenientes, praesente et stantium plebe, quibus et ipsis pro fide et timore suo honor habendus est, disponant omnia consilii communis religione. Sic in sacrorum ordinum collatione, ad episcopos ad plebem spectabat. Vid. Ep LXVII nec non Clementis Ep. ad Rom. parag. 44.

Partem plebis quae lapsa est. In secunda classe erant lapsi nullis Martyrum suffragiis commendati, aut etiam nondum ad poenitentiam admissi; sed terrore mortis ingruentis de periculo admoniti, supplices ut ad pacem admitti possent Hi quamquam non pariter [Col. 1054B] recipi deberent, divinae tamen misericordiae erant commendanci; cujus praesidio eorum animi, tantisper donec uberiora remedia procurari possent, erant fulciendi. Hunc esse verborum sensum, ex Epistola sequenti liquido apparet.

Audientibus etiam. Tertius ordo est catechumenorum; qui cum nondum fidem Christo obstrinxissent, levius reliquis lapsi videbantur; et proinde paratiorem veniam exspectare poterant.



EPISTOLA XX.

Actus nostri ratio. Rigaltius ait: Actum dicit, ministerium, administrationem, disciplinam. Et sub finem istius Epist. Actus noster, qui adunatus esse et consentire circa omnia debet. Sic etiam Epist. XXVI. Actus suos desiderant etiam ab ipsis suis fratribus comprobari.

[Col. 1054C] Sicut Domini mandata instruunt. Nimirum Matth. X, 23, cui addi potest et ejus exemplum, quod mandato aequipollet. Luc. IV, 30 et alibi. Unde Origen. in Joan. XVIII, 12, ait: . In hanc mentem Clemens Alexand Strom. IV, rationem reddens quare Dominus fugere jussit, dicit: , , , . . , . , , , . , , . Similiter Ecclesia Smyrnensis Polycarpi passionem describens, quae quidem post ejus secessum contigerat, eam vocat . Subjungens, , , [Col. 1054D] , etc. Quae ex altera parte magna cum pompa afferuntur, magis Montanum sapiunt quam Curistum.

Sacrilegis contactibus manus suas atque ora maculassent. Rigaltius ait: Hi dicebantur sacrificati, qui maculaverant manus suas imposito in acerram thure, vel maculaverant ora sua vescentes idolothyta.

Darentur quotidie libellorum millia. Quantus lapsorum in Deciana persecutione numerus vel hinc constare poterit; praesertim cum uno libello totas familias martyres passim includerent. Communicet ille cum suis. Vid. Ep. 15 et alibi Ep. 25. Universis pacem dimisimus Et porro. Habeant pacem non tantum hae, sed et quas scias ad animum nostrum pertinere. Ep. 22. Certe, hujusmodi libellorum millia, lapso humano generi videntur suffectura.



EPISTOLA XXI.
[Col. 1055A]

Celerinus Luciano. Litterae hae a Celerino Romae agente, ad Lucianum confessorem Carthaginensem transmissae, una cum sequentibus, multum faciunt ad explicandam de lapsis restituendis controversiam, et in ea excitanda singularem Luciani inverecundiam ostendunt: quae plurimum molestiae Cypriano et Ecclesiae ejus creabant. Unde e re erat, ut is hasce Epistolas recolligeret, atque suis adjungendas curaret. Vid. Ep. XXXVII et XXXIX.

Hujus mundi. Correctio ista receptae lectionis, ut et sequentes adeo sunt manifestae, ut non opus sit commentariis illas aut defendere aut illustrare.

In tam florida confessione. Rigaltius ait: Hoc est purparea; in qua sanguis fusus est pro nomine Christi. Sic Tertullianus lib. de Corona, dixit militem Christi russatum sanguinis sui spe. Et paulo post Caecilius noster dicet floridos martyres, sive confessores, sanguine fuso purpuratos. Jam vero pridem Salmasius probavit Graecos scriptores dixisse, purpuram [Col. 1055B] veri luminis, hoc est coloris excellentis et perfectissime florentis. Sic etiam auctores Latini, circa Cypriani saeculum, floridos versus dixere, exquisitis sententiis nobiles: et excerpta quaedam Apuleii florida. Et floridus color opponitur austero. Plin. lib. XXXV, cap. 6.

Peto tamen, charissime, a Domino. Ac si dixerit: Si martyrium subieris antequam litterae meae ad te pervenerint, Dominum rego ut miserarum sororum mearum misereatur. Si vero litterae meae ad te vivum pervenerint, responsum reddas obsecro, et a Deo petas ut sim dignus et ego coronari, et annuas desiderio meo pro sororibus.

Et ideo peto ut annuas desiderio meo. Libellum concedas Numeriae et Candidae, quae lapsae erant. De origine horum libellorum, conjecturam satis commodam interponit illustrissimus Baronius in an. Christi 253, parag. 60. Fluxisse inde ea consuetudo videtur, quod lapsi ad confessores ab episcopis pro pace consequenda, priusquam reconciliarentur Ecclesiae, mitterentur; ut ab illis primo veniam peterent, in quos inverecundius [Col. 1055C] deliquissent, dum fortiter confitentibus illis, ipsi ignaviter pernegassent. Magna certe imprimis hujusmodi poena esse videbatur, ipsos turpi negatione foedatos, vel vultus eorum inspexisse confessionis gloria fulgidos atque decoros. Consulebatur hac via et confessorum dignitati et lapsorum utilitati, qui sic cogerentur, ut victi, se victoribus subjicere, eaque animi demissione eorum precibus veniam ab Ecclesia promereri. Sed quod in remedium olim fuerat introductum, humana nequitia coepit convertere in delictum, dum lapsi spreto episcopo ac aliis sacerdotibus, sponte convolarunt ad martyres, extortisque ab iis supplicibus ad episcopum de communicatione libellis, quasi oppignoratam, ac martyrum precibus debitam communicationem, ab Ecclesia exigebant potius, quam petebant. Et quidem confessores ex parvis initiis in immensum sua privilegia ampliasse, fidem facit illorum hoc ipso fere tempore Romae attentatum: ubi libellis suis pseudoepiscopum Ecclesiae obtrudebant. Sic Pacianus Ep. II [Col. 1055D] dicit Novatianum episcopum factum per epistolam eorum qui se confessores esse simularent. Et Ep. III: Ille auctoritate Epistolarum, sedente jam Romae adversus fas sacerdotii singularis, alterius Episcopi sibi nomen assumit. Sed in praesenti causa, quiddam peculiari ratione inexspectatum occurrit. Celerinus Romae agens, a Luciano Carthaginiensi confessore, pacem Numeriae et Candidae concedi petit, quae Romae erant lapsae, et illic ab Ecclesia depulsae permanebant. Quae quidem praerogativa, episcoporum jura longis intervallis superat, quorum potestas inter suarum Dioeceseon limites clauditur. Sed revera martyres non uni alicui Ecclesiae, sed omnibus, a primis christianae fidei saeculis deputabantur: videmus enim Acta martyrum, ab una Ecclesia ad alias transmissa; et singularum Ecclesiarum martyrologia, non suorum modo, sed et longe dissitorum hominum nomina continere. Erant porro in proximo Moyses et Maximus, aliique Romae [Col. 1056A] confessores, e quibus nonnulli, Moyses saltem, martyrio coronabantur; quare non ab ipsis Celerinus veniam pro lapsis sororibus petit? An hoc factum quia Numeria et Candida Afrae erant, et licet Romae deliquerint, Carthaginensi Ecclesiae deputabantur; et proinde martyrum Ecclesiae Carthaginensis suffragiis sublevandae? An lenior Romae intentabatur persecutio, ut supplicia capitalia ibi non expectarentur? Certe Moyses post longos carceris paedores, ex morbo mortuus videtur; et reliqui tandem erant elapsi. An demum. quia nullus Romae fuit episcopus, nec tamen spes, ut in integrum restituerentur lapsae, donec episcopus constituatur, ideo alio spectabant illae, et fidem praesulis Carthaginensis implorarunt. De istis nihil libet statuere: dispiciat eruditus lector.

Donec auxilium Domini nostri Jesu Christi. Subaudi sit; sive, praestetur.

Floridorum ministerium. Rigaltius ait, Sic legendum arbitramur. Floridos vocat confessores illos jam florida confessione conspicuos, qui jam torti equuleo, sive ungulis [Col. 1056B] concerpti, fidem Christo constantissime servaverant, adeoque proconsulis arbitrium exspectabant in carcere: sacrarum interea Litterarum constantiam pascentes, spem erigentes, fiduciam figentes: omnia denique tractantes, quae praesentium temporum qualitas aut praemonere suadebat, aut recognoscere. Ad haec igitur christianae pietatis officia fratribus secum inclusis Lucianus, super ipsos factus antistes, ipse quoque florida confessione praeclarus ministrabat, ac desideria confessorum ad fratres qui forte in proximo formam Ecclesiae retinuerant, perscribebat, aut ab dominae matris Ecclesiae uberibus transmissa refrigeria dispensabat.

Factus antistes Dei. Forte eadem mente qua in Apoc. V, 10, martyres dicuntur reges et sacerdotes Deo. Aut peculiariter Floridorum ministerium intelligit, quo super martyres factus antistes, hoc est procurationem obibat eorum causa. Sed revera locus corruptus, nec quicquam boni sensus ex sequentibus facile exculpi poterit. Forte reponendum amicus Dei, hoc enim elogio martyres perpetuo donantur.

[Col. 1056C] Quia pro se dona numeravit, ne sacrificaret. Rigaltius ait: Sacrificandi necessitatem nummis redemerat. Sic plerique solebant, qui suis ad perferenda tormenta viribus diffidebant. Itaque paciscebantur cum delatore, vel milite, vel furunculo aliquo praeside. Erga istos Caecilius noster multo fuit humanior ac benignior Tertulliano, qui persecutionem neque esse fugiendam censuit neque redimendam. Pretium interest, inquit: caeterum sicut fuga redemptio gratuita est, ita redemptio nummaria fuga est. Pecuniariam vexationis redemptionem non excusat tantum, sed defendit Petrus Alexan. can. XII, exemplo Jasonis, Act. XVII, qui datis pecuniis dimittebatur; et loco illo S. Scripturae, Pretium redemptionis animae hominis propriae divitiae. De illis certe qui sic pecuniam dederunt diserte ait, .

Sexaginta quinque. Extorres habebantur omnes qui post confessionem pro cripti, licet Romam pergerent. Nec tutiores ullibi, quam in urbe latebrae. [Col. 1056D] Qui fuga antequam ad tribunal pertrahebantur sibi consuluerunt, profugi audiebant. Non vulgari hac impensa, et profusa largitione erga tantum confessorum numerum, nefas peractum redimere conabantur istae sorores.



EPISTOLA XXII.

Si dignus fuero vocari collega. Rigaltius ait: Scripserat Clerinus Luciano: Ut tibi quoque de infimo tuus vel frater dicat, si fuero dignus Celerinus audire. Reddit igitur Lucianus Celerino voces suas, pulchro christianae humilitatis certamine, quod explicabit ipsa mox epistola, non elegantior praecedenti, sed non minus christiana.

Accepi litteras tuas in quibus me tantum gravasti. Rigaltius ait: Valde dura est et incompta dictio hujus Epistolae totius, sed initium praesertim intricatissimum: mens vero digna bono confessore Christi. Respondit Lucianus [Col. 1057A] litteris Celerini atque iis tanto se pudore oneratum fuisse ait, simul ac legit ea Celerini verba: Si dignus fuero frater tuus audire, ut perpetuo dein pudore gravatus pene exciderit gaudio, quod maximum ceperat ex litteris quas optabat post tantum temporis legere. Exultabam, inquit, lecta mentione mei honorificentissima, sed pro tanto tuae humilitatis beneficio, quo tam demisse de te aut tam magnifice de me sentis, ut dixeris: Si dignus fuero frater nominari tuus, in ruborem adeo sum datus, ut omnis mea laetitia confusa pene corruerit. Nam quid mea apud pusillum magistratulum confessio, prae illa tua, quae Christi nomen confessa est, non tantum coram milite, aut coram aliquo praeside, sed coram ipso Caesare, atque hoc vocibus generosis ac verbis plane divinis, quibus scio, vicisti anguem illum majorem, metatorem antichristi. Et hoc quidem scio, qua fiducia sciunt amatores fidei et zelotypi disciplinae Christi: in qua tenoris vivacitate versari te etiam atque etiam laetor.

Metatorem antichristi. Rigaltius ait; Nam ex verbis [Col. 1057B] Pauli ad Thessalonicenses, a fine imperii Romani, antichristus. Scite autem dicit anguem, quasi lineam seu funiculum metatoris. Alluditque ad diabolum, quem sacrae Litterae serpentem nuncupant. Potius metator antichristi est ejus praecursor, quemadmodum metatores exercitus praeibant, ut loca castris ponendis idonea designarent. Vid. quae dicta ad Epist. VI.

Confessus deterruisti. Ulcus immedicabile, cui medelam nec Vaticana, nec Bodleiana bibliotheca praestant; apud quas solas, hujus et praecedentis Epistolae exemplaria reperimus. Si conjecturae locus detur, crediderim voces illas scio quasi (aut, eos) amatores fidei. Et zelotypi disciplinae Christi, fuisse verba Celerini coram imperatore, cum de Christianorum rebus interrogaretur. Sic itaque Periodus concipienda fuerit. Nam tu Deo volente ipsum anguem majorem, metatorem antichristi, non tantum confessus deterruisti; sed vocibus illis et verbis deificis; quibus, scio quasi amatores fidei; et, zelotypi disciplinae Christi (in [Col. 1057C] qua tenoris vivacitate versari te gaudeo) vicisti. Confessione sua Decium deterruit, apologia autem vicit. Aut etiam scribatur, quibus scio qualis animator es fidei; et zelotypus disciplinae Christi; ut verba sint Luciani. Sed istis rectiora dabunt fortassis alii.

Post arcessitionem meam. Rigaltius ait: Postquam me Dominus vocaverit. Mortem dicere nolunt Christiani, minime autem martyres, quibus est corona praesto.

Si quis abs te pacem petierit, des in nomine meo. Rigaltius ait: Immo in nomine Christi dari debuit, si dari expediebat: non in nomine Pauli illius, quamvis benedicti martyris. Ac propterea merito Cyprianus Luciani inverecundiam notat Epistola proxime sequenti, plena gravitatis et prudentiae christianae.

Bassi in petrario. Rigaltius ait: Videndum in exemplari, an aliqua exstent vestigia scripturae: in petrario, quod esset in metallo. Consultis codicibus mss. siquidem alter legit perario, alter pegrario. impressa pejerario, nullo prorsus sensu; minime dubitandum veram lectionem esse eam quam dedimus. Latomiae [Col. 1057D] vocem apud graecos et latinos scriptores carcerem, sive metalla significare satis notum est. Plautus in Captiv.: Ibis porro in latomias lapidarias.

Pauli a quaestione. Rigaltius ait, Sic in Actis synodalibus collectis ab Hilario Pictavensi, Liberius de exsilio. Sed cum dicatur Mappalicus decessisse in quaestione, Paulus a quaestione: verisimile videtur alterum inter tormenta, alterum post tormenta mortuum.

Exposita causa apud episcopum. Pamelius ait: Vides hic a Luciano quantumvis indiscreto, tamen observatum illud quod toties in presbyteris reprehendit Cyprianus, ut causae apud episcopum, et exomologesis praemitterentur, antequam pax daretur, etiam ad preces martyrum. Licet persecutio adhuc intentaretur saltem in eos qui custodiae mancipati; tamen res ad pacem spectare videbantur; ut deinceps Christiani non inquirerentur; adeo Lucianus petit lapsis pacem jam [Col. 1058A] concedi, cum Dominus coeperit, ipsi Ecclesiae pacem dare; non ex spectato scil. plenario ejus appulsu, et reditu episcopi et confessorum. Aliter nulla Cypriano cum Luciano lis intercederet; quod ille reddita Ecclesiae pace restituendos lapsos contenderet.



EPISTOLA XXIII.

Quid post commissum egerint. Qui ad poenitentiam admissi, in illa ita se gesserunt, ut episcopo et fidelibus offensam non dederint, licet tempus ipsis assignatum minime complevissent, protenus recipiantur. Idque non tantum Carthagine, sed ubique per Africam.

Optamus te cum sanctis martyribus pacem habere. Verba haec interminationem continent. Nimirum si haec minus praestaret Cyprianus, martyres cum ipso non communicaturos; quasi penes ipsos esset, non tantum communionem quibusvis concedere; sed ab episcopis ipsis eripere.

[Col. 1058B] Praesente de clero. Non sine summo periculo commercia Christianorum olim peragebantur; ideoque clericorum fidei perpetuo concreditae erant litterae eorum, quae exinde et clericae appellatae: adeo ut necesse habuerit Cyprianus lectorem ordinare, in hunc ipsum finem ut litteras Romam portaret. Vid. Ep. XXIX. Lucianus vero ut auctoritatem aliquam litteris suis conciliaret, testes adhibet qui ad clerum pertinerent; sed illos minime locupletes, innominatum quemdam exorcistam, et etiam lectorem pariter innominatum.



EPISTOLA XXIV.

Cypriano et compresbyteris. Ita distinguo ut Carthagini consistere, ad presbyteros, non vero ad Cyprianum pertineat. Constat enim epistolam hanc flagrante persecutione scriptam, ex ejusdem primis verbis. Caldonium episcopum fuisse, licet cujus civitatis parum sit compertum, ex Epist. XLI et XLVIII cognoscimus. Is autem cum in re dubia consulere vellet [Col. 1058C] ecclesiam Carthaginensem, quid de ea fieri oporteret, aequum duxit litteras suas non ad Cyprianum tantum qui in latebris erat, sed et ejus presbyteros qui Carthagine fuerant, dirigere. Praesertim cum vix aliter nisi illorum ope eaedem perferri poterant. Hic ipse Caldonius circa hujus persecutionis finem, delegatam potestatem a Cypriano accepit, ut ejus nomine et vice negotium de lapsis restituendis administraret; et proinde, tunc saltem, quid in tota illa causa agere oporteret satis erat instructus. Divus Pet. Ep. I, cap. V, seipsum appellat.

Felix, qui presbyterum subministrabat. Pamelius ait, subministrare presbyterum, non aliud videri quam quod hodie dicimus vicarium presbyteri agere. Tales apud nos Parochorum curati videntur. Rigaltius ait: Qui frequenti ministerio presbyteris aderat. Sic in Epistola Celerini quae proxime habetur, Numeria et Candida, confessores sexaginta quinque ministrasse, [Col. 1058D] et in omnibus fovisse dicuntur. Forte presbyterium subministrare, idem erit quod ministrare, aut illo munere defungi: ut iste Felix presbyter fuerit Decimi, qui decessor, Caldonii in episcopatu. Interim agnoscendum, presbyterium saeculo Cypriani consistorium ecclesiasticum denotasse. Sic in Epistola Cornelii de confessoribus ad unitatem reversis dicitur, placuit contrahi presbyterium: et fieri poterit ut confessus hujus scriba aut notarius, dicatur, presbyterium subministrare. Si vero ex conjectura in antiquorum scriptis agere liceret, statuerem genuinam lectionem fuisse: Felix qui presbyterum subministrabat Decimo. Hoc est qui Decimo martyri in extremis agenti, id egit ut presbyter assisteret.



EPISTOLA XXV.

Quasi prostrati non debent. Ipse poenitentium habitus atque gestus lupsum profitebatur; qui ideo [Col. 1059A] dicti, nimirum subjacentes et substrati. Cyprianus vero dicit eos, non fratribus modo adgeniculari; sed diabolo substratos.

Librum tibi misi. Rigaltius ait, Librum de Lapsis. Sed ille liber nondum videtur scriptus. Et verisimile est libri voce Cyprianum intellexisse, istum Epistolarum fasciculum quem transmisit.

Ut apud omnes unus actus. Ragaltius ait: In re scilicet fidei. Nam in Ecclesiae administratione unicuique praeposito liberum esse ait voluntatis suae arbitrium, Epistola ad Stephanum Episc. Rom. Ipsi presbyteri Rom. ad Cyprianum, Epist. XXXI: Conscientiam sciant Deo soli debere se judici. Videantur extremae clausae Epistolarum ad Stephanum et ad Jubaianum. Immo annitendum, quantum fieri potest, ut in Ecclesiae administratione disciplinae Sit unus actus. Sensit enim prisca Ecclesia quantas turbas dederit, diversus mos celebrandi Paschatis, qui Orientem cum Occidente commisit. Et quidem hic loci, non de fidei capite aliquo; sed disciplinae, nimirum poenitentiae administratione, lis erat.



EPISTOLA XXVI.
[Col. 1059B]

Quid post commissum egerint. Rigaltius ait: Quam egerint facti sui poenitentiam. Supra. Ne quid admiserint unde Ecclesia erubescat. Inspiciatis et actum, et opera, et merita singulorum. Cognitionis hujus exemplum habemus in Epist. Celerini ad Lucianum in causa Numeriae et Candidae, pro quibus ad pacem obtinendam Celerinus litteras sive libellos ab egregio et fortissimo confessore Luciano exoraturus, commemorat quid post commissum egerint. Ipsae, inquit, ad confessores, qui a vexatione huc venerunt, in portum descenderunt, et in urbem levaverunt, sexaginta quinque ministraverunt, et in omnibus usque in hodiernum foverunt. Sunt enim penes illos omnes Aliud exemplum suggerit Epistola Caldonii Cyprianum exorantis pro lapsis quibusdam, qui posteaquam sacrificaverunt, iterato tentati, extorres facti sunt. Videntur ergo mihi, inquit Caldonius, [Col. 1059C] abluisse prius delictum, dum possessiones et domos dimittunt, et poenitentiam agentes Christum sequuntur, reliquerunt possessiones quas nunc fiscus tenet. Ideoque respondet Caldonio Cyprianus, recte eum sensisse circa impertiendam fratribus pacem, quam sibi ipsi vera poenitentia et Dominicae confessionis gloria reddiderant; sermonibus suis justificati, quibus se ante damnaverant.



EPISTOLA XXVII.

Cum Mappalicus martyr. Et tamen Lucianus non verebatur dicere, Mappalicum, crudam illam pacem quam passim is conferebat, dari praecepisse. Sed inverecundiam suam magis ille prodidit, cum a Cypriano admonitus proficeret in pejus, et episcopo ipsi excommunicationem minaretur.

Adhuc in carcere posito. Cum nullo adhuc, ex Ecclesiae institutis, privilegio gauderet; siquidem nondum coronatus. Porro ut martyr post obitum pacem concedendi jus, supremis quasi tabulis haeredi legaret, [Col. 1059D] res erat inaudita.

Sectae nostrae. Pamelius ait: Sectae nomine in bonam partem frequenter utitur Tertullianus pro confessione christiana; uti videre est libris de Fuga in persecutione, de Pallio, et Apologetico contra Gentes. Quem pro more suo imitatur Cyprianus, tum hic, tum Epist. XXXIII de Celerino, et praefat. lib. I Test. ad Quirinum. Sic etiam Actor. XXVI in bonam partem accepisse Apostolum, testis est Beda, retractatione sua in acta. Pro quo ibidem, sectam, non male vertit noster interpres.

In gratiam. Destinato omisisse videtur vocem , in qua Graeci codices variant: alii enim habent , alii . Pariter enim legit in Epistola ad Caecilium de sacramento calicis, locum hunc Cyprianus. Ita etiam legit Tertullianus adv. haeres. c. 27.

Convertere Evangelium Christi. pervertere.



EPISTOLA XXVIII.
[Col. 1060A]

Spiritale certamen vestris virtutibus imbuistis. Rigaltius ait: Incoepistis. Phrasis Tertulliani, lib. de Jejuniis, ubi jam et familiaris populus allegi Deo coepit, et restitutio hominis imbui potuit Et lib. de Pudicitia, ubi de Petro: Ipse clavem imbuit, id est, clave uti coepit. Nempe, Evangelio verbi Dominici.

Coronas vestra manu sertas. Rigaltius ait, In exemplari Corbeiensi legitur: Corona vestra manus vestras. Corrupte quidem, sed unde elici Scriptura possit. Coronas vestra manu sutas. Non tamen displicet, sertas. Etenim serere coronam dici potest , qui flores in usum coronae strophio inserit, nectitque.

Titulus. Vox apud Tertullianum perpetua. Titulus ambitionis, idololatriae, lididinum, officii, injuriarum, et plurima ejusmodi. Immo saepius habet Titulare et Titulatum.



EPISTOLA XXIX.

[Col. 1060B] Quoniam oportuit me per clericos scribere. Rigaltius ait: Tam reverenter christiana negotia peragebantur, ut ad Clerum non scriberet episcopus nisi per clericos. Observandum vero est, ab eo jam tempore quo plebs Christiana simul cum clericis de rebus Ecclesiae judicabat, adeo separatos a clericis laicos, ut Episcopi litteras nonnisi clerici perferrent. Et hoc fortean prudenter: ut si tutius videretur, etiam verbo mandata referrent. Observavimus supra, parum candide Rigaltium sugillare distinctionem laicae plebis et Cleri. Videantur quae illic dicta.

Clero proximos. Rigaltius ait, Erat igitur aliqua dignitas, proximatus clero, et fortean melloproximatus. Ad eamque dignitatem etsi minimam Cyprianus assumebat communi consilio. Proximi isti clero, facti ad exemplum eorum qui circa principem in sacris scriniis militabant. Et est libro XII C. t t. De proximis sacrorum scriniorum. Ex episcopi mandato publice in Ecclesia legere, erat solemnis ad munus lectoris designatio. Ergo statim subjicit: Nihil a me vobis absentibus factum [Col. 1060C] est.

Aut modo cum presbyteris. Videntur quidam de Clero, Cyprianum in secessu adiisse, et communi consilio quae ad Ecclesiae statum maxime pertinebant transegisse. Saturum ad lectoris munus jampridem designatum dicit. Optatum vero lectorem, modo Catechumenorum institutioni addictum, et confessionis gloria clarum, Hypodiaconum jam renuntiatum. Inter presbyteros rectores et doctores olim distinxisse videtur divus Paulus Epist. I ad Tim. c. IV, 17.

Inter lectores doctorum audientium. Rigaltius ait, Itaque tunc, etiam in lectoribus eruditio et doctrina Et merito id quidem, siquidem institutioni catechumenorum praeficiebantur.



EPISTOLA XXX.

Nefariorum libellorum professione. Rigaltius ait, Duas species libellatorum ostendit haec Epistola. Unam [Col. 1060D] eorum qui nomina sua libellis perscripserant, Jovis et Martis, et caeterorum hujusmodi deorum cultum profitentibus: alteram eorum, qui non ipsi quidem professione sua libellos ethnicis potestatibus obtulerant, sed per alios, ac per ipsas fortean potestates submissos acceperant, et signaverant. Tertium vero fuit libillatorum genus: eorum scilicet qui libello dato acceptove profitebantur se Christianos esse ac per hoc, in capitolium ascendere aut sacrificare, sibi non licere, sed dare se ad hoc praemium, ne quod non licet, faciant. De hoc genere libellatorum dicetur ad Epist. Cypriani ad Antonianum. Videantur ea quae dix mus Lib. de Lapsis, p. 95.

Quod ipsum contestati fuerant. Rigaltius ait, scilicet se ad nefarias aras accessisse. Unde apparet istud libellatorum genus diversum fuisse ab iis de quibus agitur in Epistola ad Antonianum.

Sed etiam adversus illos qui accepta fecissent. Rigaltius [Col. 1061A] ait: Hoc est, qui submissos libellos accepissent; sic enim accepto et rato habuerant quicquid illis continebatur. Continebatur autem illum illo die in Capitolium ascendisse, ac dedisse thura Jovi: quod etsi ille non fecerat, attamen fecerat, ut se fecisse publice legeretur: Lecto scilicet libello, quo videri voluit propositis adversus Evangelium edictis satisfecisse, quod erat, fidem Christo datam deseruisse.

Totum fidei Sacramentum. Rigaltius ait, Tota fides Christiana. Sic sacramentum adoptionis Christianae, adoptionem dici posse ait Facundus Hermanensis libro IX ad Justinianum Imp. Ita et ipse Cyprianus Epistola LI ait qui prius copulati Sacramento unanimitatis fuerint: hoc est unanimitate juncti. Nulla vox apud veteres saepius occurrit; et in nulla magis sibi indulgent. De hac statim iterum agetur, sub finem hujus Epistolae.

Fallaces in excusatione praestigias quaerit. Rigaltius ait: Has praestigias damnat Psalm. CXL.

Intercepta poenitentia. Rigaltius ait, Interceptam poenitentiam [Col. 1061B] dicit, cujus tempora presbyter praepostera misericordia contraxit, nec procedere passus est quousque debuerat. Etiam ut corporis morbi curentur, poenitentia opus est. Crudelem medicum intemperans aeger facit.

Confessorum, quos hic adhuc in carcerem dignitas suae confessionis inclusit. Rigaltius ait: Juvabit hic semel aliquid observasse de nomine confessorum. Qua forma juris auctores in quaestione de Servitutibus, confessoriam actionem dicunt, qua sibi quis vindicat servitutem; et negatoriam, qua servitutem, quis denegat vindicanti: Eadem forma Patres Christiani, in quaestione fidei, confessores dicunt eos, qui de fide aut religione interrogati, nomen Christi fortiter asserunt, et se esse Christianos affirmant; negatores vero eos qui perfide Christum deserunt; et se esse Christianos dissimulant aut negant. Interim ludere videtur in vocibus, qui aliunde confessoris nomen accersit, quam a Domini nostri verbis Matt. X.

Dignitas confessionis. Rigaltius ait, Floridae scilicet: [Col. 1061C] hoc est constantis, robustae, et ad exemplum generosae, vel, ut mox sequitur, gloriosae. Quam dignatio divina ad tantum gloriae culmen evexit. Hanc dignationem, paulo post haec Epistola nuncupavit, divinam indulgentiam.

Custodit in eo ex quo illud possidet. Dixerat supra Cyprianus confessoribus; illos ex Evangelio martyres.

Advocatione fungantur. Rigaltius ait: Ad veniam, ad misericordiam promerendam, sive impetrandam, gemitus et fletus amari fungantur advocatorum vicem.

Nisi quia majoris est rursum et periculi et pudoris. Rigaltius ait: Tertull. sub finem lib. de Poenitentia.

Auxilium pacis non petiisse. Rigaltius ait: Hoc est veniae sive indulgentiae.

Sed hoc totum in Sacramento. Rigaltius ait: Sunt enim signa, mysteria, et sacramenta dolentis ac vere poenitentis animi, petitio modesta, postulatio verecunda, humilitas necessaria, patientia non otiosa, excubatio ad castrorum coelestium portas, quod est limen Ecclesiae. Omnia sacramenta praeclare describit Tertullianus, [Col. 1061D] lib de Poenitentia. Itaque exomologesis prosternendi et humilificandi hominis disciplina est, conversationem injungens misericordiae illicem. De ipso quoque habitu atque victu mandat, sacco et cineri incubare, corpus sordibus obscurare, animum moeroribus dejicere, illa quae peccavit tristi tractatione mutare. Caeterum pastum et potum pura nosse, jejuniis preces alere, ingemiscere, lacrymari, mugire dies noctesque ad Dominum, presbyteris advolvi, et charis Dei adgeniculari, omnibus fratribus legationes deprecationis suae injungere. Rectius fecerit qui per Sacramentum simpliciter intellexerit legem christianam, quae fidei Sacramentum supra audit. Qua phrasi utitur etiam Tertullianus de Anima, et alibi passim. Ita legem Mosaicam, Sacramentum Judaicum appellat idem Tertullianus in Apol., c. 19, cui opponit nostrum, sive Christianum.

Acta Poenitentia. Quamquam ab Ecclesia cautum, ut nemo sine pace excederet, requirebatur tamen aliqua [Col. 1062A] saltem acta poenitentia, et professa frequenter suorum detestatio factorum; lacrymae insuper et gemitus et fletus, quae dolentis ac vere poenitentis animi signa prodiderunt, et demum languidus, divinae misericordiae relinquendus, Deo ipso sciente quid de talibus faciat, et qualiter judicii sui examinet pondera. Istis saeculis sacerdos nondum judex erat constitutus.

Beatissime ac gloriosissime Papa. Rigaltius ait: Sic Romanus clerus appellat Cyprianum Carthaginis episcopum.



EPISTOLA XXXI.

Et caeteri confessores. Rigaltius ait: Horum mentionem facere videtur Eusebii Historia sexta c. 43. ex Cornelii quadam ad Fabium epistola. Ait Novatum, quosdam de confessoribus viros optimos inter ipsa initia sibi assumpisse: et in iis fuisse Maximum Ecclesiae Romanae presbyterum, et Urbanum qui secundo confessores extiterant. Sed et Sidonium, et Celerinum, qui valde clari [Col. 1062B] in confessoribus habebantur, eo quod omnia tormentorum genera superaverant. Observandus hic titulus honoris Christiani confessor.

Ad certamen inimici ex illis non satis pastos. Nec gladiatores in arenam, nec in aciem milites, impransi descendere solebant.

Coeleste regnum sine ulla cuntatione retinere. Hoc martyrum privilegium perpetuo inculcant veteres.

Patres eorum. Pamelius ait, Oratio consarcinata ex Matthaei et Lucae Evangeliis. Nam verba haec: sic enim faciebant prophetis patres eorum, Lucae sunt; apud Matthaeum vero sunt ista: sic enim persecuti sunt prophetas qui fuerunt ante vos.

Pro eo qui nos delexit. Vid. quae dicta ad l. III. Quir. c. 18.

Presbyteris, diaconibus, confessoribus, et ipsis stantibus laicis. Rigaltius ait: Erant Cypriani aevo subdiaconi et lectores. An hic omittuntur, quia sub nomine diaconorum intelligantur? Et quid diaconis subjungit quasi ordinem confessorum, quando et confessores etiam [Col. 1062C] inter presbyteros et diaconos erat reperire? An fuit satis tales confessores inter presbyteros et diaconos fuisse spectabiles? caeteros de laicis eximi, tantum virtutis eorum signandae gratia! ut jam denique stantes laici dicantur ea pars Ecclesiae quae numero constat fidelium, ex quibus fierent confessores, et subdiaconi, et diaconi, et presbyteri?

Et iterum Fortasse magis probata altera lectio quae habet, non semel tantum, sed et iterum. At vero, quia magna pars cultus idololatrici, in justis funebribus et luctu versabatur; nihil immutandum duxi. Ut sensus fuerit, quo olim Idola fletibus prosequebantur, nunc peccata tandem lugeant.

Sua sponte quaesita necessitate. Rigaltius ait: Quaesita necessitas non est necessitas. sed quaesitus color et praetextus necessitatis, ficta et simulata necessitas.



EPISTOLA XXXII.

[Col. 1062D] De Peregrinis Episcopi. Rigaltius ait: Etiam peregrinis episcopis honorem habet, et collegas suos vocat, et canone Arelatensi XIX, locus sacrificandi datur. Placet eis locum dari ut offerant. Praeclarum est Aviti Viennensis de Maximiano quodam antistite monitum ad Caesarium Arelatensem Epist. IX Quantalibet vel temporum longitudine, vel itineris vastitate, genitalis patriae linquut habitaculum, peregrinus sacerdos dici non potest, ubi catholica reperiri Ecclesia potest. Quo sensu dici etiam poterit, minime esse probrosam nuncupationem Episcopi peregrini, quem Ecclesia sortitur aliunde quam ex proprio presbyterio, vel propria patria. Peregrina communio de qua canones loquuntur, adeo parum fuit honorifica, ut in poenam cederet. Sed hic loci, voces illae, de Peregrinis episcopi, tales solummodo denotare videntur, qui extra dioecesem suam versantur: scilic. qui Carthaginem negotii alicujus causa, fortasse ecclesiastici, accessissent.



EPISTOLA XXXIII.
[Col. 1063A]

Ut Ecclesiae nomine litteras facerent. Voces has prius desideratas, omnino textui inseri debere, res ipsa monet.

Granditer operati. Rigaltius ait, Magnifice, pro majestate ac disciplina fidei Christianae. Sic Martialis in rebus saeculi dixerat, grande opus, et grandia verba. Glossae veteres, Magnopere. , magnificium. Tertullianus grande officium. Juvenalis, grande carmen, pro tragico. Tertul. grandiores fabulae. Granditatem verborum, Cic. de cla. or. ubi de grandiloquentia Demosthenis. Ipse Cyprianus infra Epist. XXXIII: Verba sublimia dixit, quae Christianae fidei testimonium dixerunt.

Domino imputaverunt. Quidquid bene ab ipsis gestum divinae gratiae acceptum referebant. Aut si lectio codicis Bodleiani admittenda; non bene olim facta lapsui suo opposuerunt. Ac si Deus ob merita fuisset veniae debitor.

[Col. 1063B] Qui dignatus est ostendere. Rigaltius ait, In somnis. Per visum. In visione. Supra Epist. VII.

Quas litteras cum nuper acceperim. Pamelius ait: Desiderantur tam hae litterae lapsorum, quam illae ad quas respondet, quae si exstarent, jam libelli Martyrum forma nobis nota foret. Immo nota est ex Epist. XXIII.



EPISTOLA XXXIV.

Gaio Diddensi. Pamelius ait: Si quid in re incerta divinare licet, fit mihi verisimile, Diddam pagum quempiam fuisse in dioecesi Carthaginensi, et Gaium hunc fuisse illius loci presbyterum, id est quem nunc vocamus pastorem sive curatum, idque quia diaconi illius mentionem facit. Porro locum admodum obscurum fuisse hinc licet conjicere, quia non alibi de eo occurrit mentio.

Offerendo oblationes eorum. Rigaltius ait: Etenim presbyteri et diaconi, intempestive ac praemature cum lapsis communicando, oblationes eorum, hoc est orationes [Col. 1063C] et eleemosynas, poenitentiam nondum probe consignatam, crudas adhuc operationes, ac per hoc divinae majestati minime gratas, allegassent. Nimirum poenitentes, et presbyteris et diaconis et omnibus fratribus legationes deprecationum suarum injungebant, ut ait Tertullian. lib. de Poenitent. Videantur quae dicta in notis ad Epist. V. De oblatione vero pro mortuis quae habentur in notis ad Epist. II. Porro observari potest quod in Epist. XVI, ubi passim in exemplaribus legitur, Offertur nomen eorum. Latinus Latinius legendum suadet, et codicis cujusdam Vaticani fidem appellat, Offertur nomine eorum, quae quidem lectio videtur magis apposita.

Lacrymis intercedunt. Obicem illis ponunt. Impediunt. Quomodo tribuni intercesserunt; hoc est rem, pro magistratus potestate, impediverunt.

Cum multi adhuc. Quaestio haec non tantum ad Philumenum, Fortunatum, et Favorinum, spectat; sed plurimos alios qui forte graviore poena digni, [Col. 1063D] siquidem nec locum suum vel sero repetendum putaverunt.

Interim se a divisione mensurna tantum contineant. Rigaltius ait: Sic edidit Pamelius cum antea legeretur in libris quidem impressis, a divisione mensurantium: in manuscriptis autem quibusdam, a ditione: in aliis, aditione. At in nonnullis ex utraque conflata est tertia, quam esse arbitror veram. Interim se a dictione mensurnantium contineant. Hoc est, non dicant se mensurnantes, non habeantur in numero mensurnantium, nihil capiant ex divisionibus mensurnis, quarum fiet mentio Epist. XXXIX. Sane Pamelii conjectura eo minus ferenda est, quod apertissime repugnat auctoris menti. Nam hoc in primis cavet Cyprianus, ne quid absente se decernatur in causa Philumeni, Fortunati, et Favorini, sed ut integris omnibus ad suum reditum differantur: Pamelius contra, ut se interim a divisione mensurna tantum abstineant. Cyprianus eos ab Ecclesia sic [Col. 1064A] abstinet, ut nec mensurnantes dici velit. Cujus appellationis aeque ac sportulantium rara sunt in libris hodie vestigia. Conjecturae Rigaltii refragatur non modo Ep. XXXIX, sed et optimus codex Bodleianus primus, qui expresse habet, a divisione mensurna. Porro nec locum habet Latinii conjectura, qui legendum suadet aditione mensurnantium, scil. a consuetudine caeterorum presbyterorum. Tertulliani aevo, Modicam unusquisque stipem menstrua die, apponebat. Quam sic collatam, depositum pietatis appellat, Apologet. c. 39. Videntur isti fugitivi censurae ecclesiasticae subjecti, quae dicitur suspensio a beneficio. Sed causa haec cautius videbatur pertractanda, quia ipse Cyprianus ob secessum suum, simili invidia premebatur.



EPISTOLA XXXV.

Prospecta temeritate. Deliberata. Tertull. in Apologet. c. 6. Etiam circa ipsos deos vestros quae prospecte [Col. 1064B] decreverant patres vestri, iidem vos obsequentissimi rescidistis.

Dominus agere praecepit. Nimirum quod Matt. XVIII, 17 dicitur, Si Ecclesiam non audierit, sit tibi sicut ethnicus et publicanus.

Ad indulgentiae privilegium. Pamelius ait, Vides hic bis usitatam, Christiane lector, vocem indulgentiae, in eadem prorsus significatione, qua nunc utimur: habes eamdem supra bis repetitam Epist. 20. et Epistola quoque sequenti.



EPISTOLA XXXVI.

Ad Episcopum illos remittunt. Rigaltius ait, In eo nervum disciplinae infringi censebat B. Martyr, quod a martyribus libelli corrogarentur, cum tamen ii pacem dare non possent, sed ad Episcopos suos unumquemque mittere solerent.

Tu tamen frater. Rigaltius ait, Fratrem vocant Episcopum Carthaginis, quem initio Epistolae Papam [Col. 1064C] nuncuparunt.

Novimus Carthaginensis Ecclesiae fidem. Rigaltius ait, Ipsi Romani fidem Carthaginensis Ecclesiae laudant.

In te per Epistolam injecta. Contumeliose adversus dicta.

Quod autem pertinet ad Privatum Lambesitanum. Rigaltius ait, Hunc haereticum Epist. LV. in Lambesitana colonia ob multa et gravia delicta nonaginta episcoporum sententia condemnatum fuisse dicet. Videatur Concilii Carthaginensis suffragium LXXV.

Rem nobis sollicitam. De qua maxime solliciti tenemur, unitate scilicet Ecclesiae; unde cum ex conciliorum decretis contingeret haereticos communione privari, statim vicinae Ecclesiae certiores reddebantur.

Pro corpore totius Ecclesiae cujus per varias quasque provincias membra digesta sunt. Rigaltius ait, Haec pertinent ad sollicitudinem Cypriani erga omnes Ecclesias et ad unum illum episcopatum, cujus partem a [Col. 1064D] singulis Episcopis in solidum teneri ait, libro de Unitate Ecclesiae.



EPISTOLA XXXVII.

Divinae dignationis hortamenta. Pro istis reposuit Rigaltius ornamenta: sed cum dicat Cyprianus se in Celerini sermonibus Martyres audivisse, magis ad rem facit ut addat se hortamenta cum illis sentire, quam ornamenta.

Precem cum pluribus facimus. Rigaltius ait, Orationum sacrificia fiebant a Presbytero qui pro populo faciebat, hoc est, populi preces allegabat Deo. Perinde est ac si dixisset, Prece Ecclesiae publica, et nostra privata.

Spirantes jam sola coelestia. Rigaltius ait, Libro de Mortalitate: Positus in coelestibus castris divina jam spirat.

[Col. 1065A] Quotiens rogati ut de carcere recedatis. Rigaltius ait: Rogandi formula fuit, Serva animam tuam. Consule tibi. His vocibus amici et propinqui non Christiani, monere et hortari solebant amicos sive propinquos, ne perirent sine causa. Sic illi Christianae veritatis et coelestium ignari. Nam disciplina quidem vetabat ne quis ultro se offerret. Hoc enim est praecipitis et parabolani: eadem vero disciplina cavetur, ne quis animam suam sic amet, ut pro Christi nomine ponere eam nolit. Ipse proconsul Cyprianum, quem jam Imperatorum edicta duci jusserant, hortabatur, Jusserunt te principes ceremoniari. Respondit ille: Non facio. Proconsul adjecit et ait: Consule tibi. Augustinus de Passione S. Cypr. mar.

Transmeavit tempus hibernum. Crediderim veriorem esse lectionem, quam plurimi codices commendant, transmeavit hibernum. Sic Tert. adv. Marc., l. I: Totus annus hibernum. Porro de voce illa supra egimus.

Hospitium carceris horreum. Priorius ait, Tertullianus capit 2. ad Martyres, eodem eloquio detonat ut martyres adhortetur ad vincenda etiam carceris discrimina, [Col. 1065B] squalorem, egestatem. Custodiarium autem vocat ibi carcerem.

Ad complexum et osculum Domini. Rigaltius ait, Ad propagationem nominis Christiani, inter tot tamque atroces persecutionum procellas, quae non raro plebem, atque etiam plebi regendae praepositos evertebant, omnibus modis allaborandum fuit episcopo, ut populum et clerum haberet devotae Christo fidei retinentissimum. Quod cum perfici nullo magis consilio posset, quam proposita confessoribus Christi felicitate praesentissima, moram ejus adipiscendae abrogari posse omnem, placuit martyrii praerogativa. Ne forte illius obtinendae spes in judicii sive resurrectionis tempus dilata minus strenuos milites faceret. Itaque martyres statim a certamine ad coronam, hoc est, ad Domini complexum et osculum missi. Interea vero etiam ante martyrii consummationem confessoribus optimis indultum, ut pacem lapsis impetrarent, quam non nisi per tristissimas longi temporis austeritates, secundum Ecclesiae disciplinam sperare [Col. 1065C] potuissent. Hac igitur Epistola Cyprianus paratissima felicitatis aeternae gaudia confessoribus exhibet, ut eorum exemplo caeteros ad martyrii constantiam erigat accendatque. De osculo Domini superius actum. Negotium istud ita explicat Rigaltius, ac si Episcoporum consilio et artificio, proposita esset confessoribus Christi felicitas praesentissima. Opinionem hanc illi ex sacris litteris hauserunt. Luc XXIII, 43. Phil. I, 23. Apoc. XIV, 14, et alibi passim.

Vox illa purificatione confessionis illustris. Rigaltius ait, Christianus sum. Tertullianus Apolog. ad tyrannum praesidem: Vociferatur homo: Christianus sum, quod dicit: tu vis audire quod non est. Purificationem confessionis dicit Cyprianus, quia martyrii baptismo, sive lavacro sanguinis pro Christo fusi omnia delicta purgantur. Vocem illustrem dicit, quemadmodum Celerinus Epist. ad Lucianum, dicit, Floridam confessionem. Hoc est purpuream, sanguineam.

Super petram robusta mole fundati. Rigaltius ait: Sic epist. IV graves viros, et semel supra petram solida [Col. 1065D] stabilitate fundatos.



EPISTOLA XXXVIII.

In ordinationibus clericis. Rigaltius ait, Ordinare, praepositos facere, Lampridio: Alexander Severus ubi aliquos voluisset vel rectores provinciis dare, vel procuratores aut rationales ordinare, nomina eorum proponebat, dicebatque grave esse, cum id Christiani facerent in praedicandis sacerdotibus qui ordinandi sunt, non fieri in provinciarum rectoribus.

Communi consilio ponderare. Rigaltius ait, Supra. Quod jampridem communi consilio omnium nostrum coeperat, necessitate urgente, promotum est.

Verba sublimia, Rigaltius ait, Quemadmodum Persius dixit, grandia verba morituri Catonis. Verba sublimia, quae sublimiter Christum confessa sunt. Qualia sunt illa Romani martyris, apud Prudentium.

Ad pulpitum post catastam venire. Rigaltius ait, [Col. 1066A] Martyr ille Romanus: Audite cuncti, clamo longe, praedico, emitto vocem de catasta celsior. Catasta, pegma plerumque ligneum, vocem romanam esse, ait Casaubonus, sed graecae, vel potius siculae originis, ad illud Persti ne sit praestantior alter, Cappadocas rigida pingues plausisse catasta. Martialis dixit, tabulata. Catastae ferreae martyres impositi, illic erant conspicui gentilium multitudini. Unde gloriosissimum fuit Aurelio, ab illa catasta, ubi Christum fortissime confessus erat, ad consimilem in Ecclesia machinam venisse, ut in conspectu fratrum divinas lectiones personaret. Lectores in Ecclesia sacras lectiones de pulpito recitabant, sive de ambone. Hinc etiam illa apud Scriptores Eccles. , Epistola seq. dicet, in loco altiori constitui gloriosos vultus, Confessorum scilicet, adhuc in ordine Lectorum.

Et quoniam semper gaudium properat. Rigaltius ait, Quae dehinc sequuntur; depravatissima sunt in editione Pamelii. Emendavimus ex Veronensi et Corbeiensi: Et quoniam semper gaudium properat, nec potest moras [Col. 1066B] ferre laetitia, Dominico legit interim nobis, id est, auspicatus est pacem, dum dedicat lectionem. Haec vero mens Cypriani. Aurelius noster, ordinatus a nobis lector, munus illud suum apud Ecclesiam auspicari debuisset. Verum cum huc appulerit a martyrio tam gloriose reversus, excipi sane debuit a nobis summa cum laetitia: Et quoniam semper gaudium properat, nec potest moras ferre laetitia, interea dum sese vobis ille cum pace Deo favente sistet, dominicis diebus hic apud nos leget. Hoc est, aget apud nos quod apud Ecclesiam agendum illi fuerat si pace frueretur, nimirum sedatis persecutionum furoribus. Auspicatus est autem optatissimam Ecclesiae pacem apud nos, dum apud nos suum illud novitium legendi munus Ecclesiae dedicavit.

Cito plebi suae et sacerdotem reddat incolumem. Rigaltius ait, Me scilicet Cyprianum episcopum et sacerdotem vestrum. Modeste sacerdotem se tantum nuncupat. Ex Cypriani autem loquendi more, sacerdos est episcopus.



EPISTOLA XXXIX.

[Col. 1066C] Commeatum dando bonis confessoribus. Rigaltius ait, Commeatum permanendi adhuc aliquantisper in saeculo, ut supra accepto post gloriam commeatu in Ecclesiae laude florere. Ad hoc a Domino de media morte subtractos, ut infra, hac Epist.

Referimus ad vos. Quo sensu referre ad senatum dicitur. Nimirum ut quod factum est, vestro suffragio ratum habeatur. Saltem quoad muneris sui utilius exercitium.

Qui cum consentire dubitaret. Rigaltius ait, Cyprianus exsul ad Ecclesiae suae presbyteros, diaconos et plebem scribit, se una cum suis collegis, qui tunc forte aderant, ordinasse lectorem Celerinum multis virtutibus clarum. Celerino pro modestia ac pudore suo munus oblatum detrectanti, haesitantique, visam in somnis Ecclesiam, quae compelleret, ne diutius obsequi Cypriano suadenti cunctaretur. Ait igitur Cyprianus, suasu quidem suo se Celerinum adoptasse in clerum, Ecclesiam vero, cujus auctoritas major, compulisse et [Col. 1066D] coegisse. Notanda hic etiam est industria Cypriani, visionum efficacia tam suaviter utentis.

Ligati nervo pedes. Priorius ait, Memini monuisse me aliquando nervum esse tortorum instrumentum quo pedes Christianorum et crura alligabant, erat autem ligneum, et multis foraminibus separatum, ut facilius membra torquerentur, tanta scilicet vi ut plerumque luxarentur. Plutarchus de Deo Socr., , alligati pedes in nervo.

Sacrificia pro eis semper. Rigaltius ait, Graeci panegyrica celebravere honori virorum fortium; qui tyrannum sustulerant, aut alias pro patria feliciter pugnaverant, ut hoc exemplo suorum animos ad praeclara facinora erigerent. Christiani sacris anniversariis laudes Deo dicunt, commemoratis eorum nominibus qui pro fide Christo dicta Martyrium fortiter obierunt. Vid. Notas ad Ep. II. Forsitan huc spectant illa quae Tertullianus habet, de Corona militis.

[Col. 1067A] Martyrum passiones. Priorius ait, Natalia vocat Tertullianus, diem nimirum intelligendo qua coelo nati sunt.

Ipsius qui se persecutus fuerat. Decium intellige. Supra ait, Cum ipso infestationis principe et auctore congressus.

Quorum secta et conversatio. Rigaltius ait, Ab antecessore sive praeceptore sectator et secta: a doctore discipulus et disciplina: a magistro minister et ministerium.

Quadam resurrectione circa eos facta. Rigaltius ait, Reviviscere videntur qui resurgunt, evigilantes a somno, vel revalescentes a morbo, praesertim difficili.

Divisiones mensurnas. Rigaltius ait. De quantitate scilicet communi totius Ecclesiae Carthaginiensis erogationi contributa. Extra hanc communem erat alia de quantitate propria Cypriani Epist. XXX.

In nullo minor. Minor natu, qui vicesimum quintum aetatis annum nondum attigerat, et proinde ex Ecclesiae moribus, sacris ordinibus immaturus. Sic sup. Ep. XXXVIII; Minor in aetatis suae indole. Et hac Epist. Nec minor poterat.



EPISTOLA XL.
[Col. 1067B]

Nam admonitos nos et instructos sciatis dignatione divina. Rigaltius ait, Sic solet Cyprianus, quod absente clero per se ipse facere ordinando videbatur, ad Dei monitum referre. Itaque infra dicet, interim quod ostenditur fiat. Sic Epistola praecedenti, divinae dignationis admonitu suscepisse dicit Celerinum lectoris officium; Epistola quoque XXXII, praecessisse ordinationem Aurelii suffragia divina. Hinc collige non profanas, sed sacras jam olim habitas ordinationes clericorum, non modo hypodiaconorum, diaconorum, presbyterorum, sed et lectorum, usque adeo ut fere signa quaepiam divinitus ante ordinationem illorum contingerent.

Numidicus Presbyter ascribatur. Baronius ait, Numidicum nullo modo a S. Cypriano ordinatum presbyterum, sed cum jam alterius cujuspiam ecclesiae presbyter esset, tam praeclaro exantlato martyrio, eo honore dignum existimatum, ut in primaria totius Africae ecclesia [Col. 1067C] Carthaginiensi, presbyterio fungeretur. Suadent enim id illa verba; Ut Numidicus presbyter ascribatur presbyterorum Carthaginiensium numero; at de nova ordinatione ipsius ne verbum quidem, ut de lectoribus ordinatis nuper pluribus fecisse vidimus: magnus quippe is censebatur honos, ut cum episcopo in cathedrali ecclesia inter presbyteros sederet. Dicebantur istius modi sic allegandi, incardinari; atque etiam adsciti, Cardinales. Sed id semper agit illustrissimus annalista ut veteris Ecclesiae mores, ad praesentis saeculi praxin accommodet. Sed non adeo promptum est credere; Ecclesiae Romanae presbyteros, ita aliunde adscitos, ut exinde omnes cardinales appellarentur.

Refocillatus a comitibus. E mortuorum acervo extractus, et fa ali illo onere levatus

Remansit invitus. Rigaltius ait, Indicto sibi adhuc a Domino in carne commeatu.

Promovebitur ad ampliorem locum. Rigaltius ait, Ad locum summi sacerdotis, id est, episcopi. Interim sedebit [Col. 1067D] in ordine secundo, qui est presbyteratus. Nam et in tertio sacerdotii gradu est diaconatus, nempe et diaconium, sicut presbyterium.



EPISTOLA XLI.

Cum Episcopo portionem plebis dividere. Rigaltius ait, Notum est illud Dividere cum fratre nolito, quod est ad turpia et obscena productum

Ego vos pro me vicarios miserim. Rigaltius ait, Et in iis quidem ipsum Rogatianum, quem supra nominavit. Epist. VII.

Ut expungerentur necessitates fratrum nostrorum sumptibus. Rigaltius ait, Matricula necessitatum continebat nomina personarum egentium. Cujus ergo necessitas beneficentia fratrum sublevabatur, ejus et nomen expungebatur; sic beneficentia necessitatem, et cum necessitate nomen egentis expungebat.

Suas artes exercere. Rigaltius ait, Tractavit hanc de [Col. 1068A] artibus quaestionem Tertullianus libro de Idololatria. Artes autem intellige Christiano minime indignas; non scenicas, aut idololatriae faventes. Et quidem haec vera pauperum sublevandorum ratio, ut qui senectute et morbis prorsus confecti, publicis impensis omnino sustententur; ii vero qui licet ex laboribus quaedam vitae praesidia sibi comparare poterant, et tamen quae non familiae nutriendae suffecerint lucrari, additamento quantum satis esset juvarentur.

Ad ecclesiasticae administrationis officia promoverem. Ex istis enim qui in pauperum matricula erant; ostiarii et minorum gentium clerici eligebantur. Quae res ad oeconomiae ecclesias icae compendia spectabat.

Qui primi expungi accesserant. Rigaltius ait: Sic Tertullianus dixerat, Adsunt esse testes. In aliquo exemplari legitur: qui primi expungi accersebantur.

Non communicaturos in monte secum. Rigaltius ait: Sic supra: quod secum in monte non communicarent. Et haec scriptura est omnium editionum et exemplarium, exceptis duobus Vaticanis, in quibus utrobique legitur, [Col. 1068B] in morte. Quasi Felicissimus ille sit comminatus pacem nec in exitu mortalitatis daturum se iis qui Cypriano obtemperarent, nec celebraturum se oblationes et sacrificia ob commemorationes eorum. Nihilominus vulgatam lectionem veram esse arbitramur. Ut Felicissimus proripuerit se cum plurimis, et per factionem adversus Ecclesiam secesserit in montem, proptereaque, ut perversae conspirationis auctorem, Cyprianus contraria comminatione repercutiat. Sciat, inquit, se in Ecclesia nobiscum non communicaturum. Opponens Ecclesiam fidelium, monti factiosorum. Comminatus est vobis, dixitque, vos non communicaturos in monte cum ipso: nos comminamur illi ac dicimus non communicaturum in Ecclesia vobiscum. Et tamen haeret scrupulus, quod in Epistolis sequentibus non faciat mentionem montis, etsi verba multa faciat de Felicissimo, deque illius factione ac secessione. Montes semper venerationem habuere, tanquam loca coelo proxima: forte Felicissimus ideo ex cacozelia in monte docuit, et ad orandum secessit, [Col. 1068C] quia id a Domino factum. Matth. V et Luc. VI. Certe donatistae, novatianorum sequaces, hic in Africa, Montenses audiebant. Sed et urbs erat in vicinia Carthaginis quae Montis appellationem sortiebatur. Revera ex analogia, rectius Montenses ab urbe dicerentur, quam a montibus. Illorum accolae, montani et monticolae appellantur. At hic verisimillimum videtur, locum designati in ipsa urbe. Ita Romae dicitur aliquis in monte Palatino aut viminali; aut Corinthi, in Acrocorintho habitare. Arx Carthaginiensis quae Byrsa dicebatur a Strabone l. XVII, , perhibetur; et fortassis in illa urbis parte Felicissimus conventus suos habuit.

Quae omnia cognoscemus. Judicium exercebo. Inquiram. Unde dictum si judicas cognosce, si rex es jube.

Carthaginem ad clerum quoque transmittite. Ad Caldonium in dioecesi sua agentem, videntur litterae primum transmissae. Nec non et Herculano, etiam episcopo, pariter reddendae, antequam fratribus Carthaginiensibus traderentur.



EPISTOLA XLII.
[Col. 1068D]

Abstinuimus. Sententiam à Cypriano latam, executioni mandando.

Repostum de extorribus. Rigaltius ait, Qui scilicet, cum esset in Ecclesia, factus fuerat extorris propter nomen Christi. Irene Rutilorum, videtur florida confessione Christum professa; Martyres enim floridi, rutili et russati dicebantur.

Annotatione mea. Caldonii nimurum, qui unus epistolam scripsit, licet alii illam subscriptionibus suis munirent.

Scire debuistis. Cyprianus scilicet, qui forte honoris ergo in plurali salutatur: scribendum crediderim, debuisti.

Item abstinuimus Sophronium. Rigaltius ait, Sic legenda videtur haec clausula: Item abstinuimus Sophronium, et ipsum de extorribus; Soliassum, et Budinarium, [Col. 1069A] ut tres abstentos hic fuisse intelligimus. Sophronium, de extorribus; Soliassum, et Budinarium. Omnino legendum censeo Soliassum Burdonarium, sive mulionem IV Reg. V. dicitur onus paris bardonum; forte ab Hebraeo. Civitate Graeca vox donatur; scil. legere est et in glossariis. Porro vox habetur D. l XXXII. l. XLXIX. In legato continentur mancipia puta lecticarii, qui solam matremfamilias portabant; vel lectica, vel sella, vel burdones. Nec mirum si post Paulam sarcinatricem, etiam Soliassus burdonarius occurrat.



EPISTOLA XLIII.

Britius fidelissimus. Britius, Rogatianus, et Numidicus, tres omnino presbyteri in fide permanserunt; quando quinque ad Felicissimi partes desciverunt. Nimirum Fortunatus, Jovinus, Maximus, Donatus et Gordius; de quibus videantur Annales, an. 251, parag. 2. Et fortasse hic erat rerum novandarum praetextus, [Col. 1069B] quod cum presbyteri absente episcopo aequo jure agerent, et tamquam senatus Ecclesiae negotia communibus suffragiis administrarent; cum major numerus apud schismaticos esset, illi qui partes adversas tuebantur pro schismaticis habiti fuerant.

Ne ad vos ante diem Paschae venire licuisset. Rigaltius ait, Omnia tunc schismatici turbaverant in Ecclesia Carthaginiensi, auctoritatem sibi arrogantes pacis dandae lapsis, causa nondum ad Ecclesiasticae disciplinae normam satis examinata. Ideoque Cyprianus reditum suum differendum sibi esse duxit, ne ad feriarum Paschalium solemnia, plebis concursus, episcopi reducis invidiosa praesentia, novarum occasionem turbarum praeberent factiosis. Haec ipsa Cypriani verba pagina sequenti satis innuunt; dum per minas et per insidias perfidorum cavemus ne advenientibus nobis tumultus illic major oriatur. Imo ex mora hoc lucri fecit Cyprianus, ut schismaticorum invidiae non solus esset expositus, sed episcoporum, quibus solemne erat ut post Pascha convenirent, suffragiis et auctoritate fulciretur.

[Col. 1069C] Isti presbyteri nihil aliud sunt quam quinque primores illi. Rigaltius ait, Quam exquisite omnia quae ad suam causam faciunt congerit, ut invidiam adversario faciat! Quinque presbyteros, qui se Felicissimo sociaverant, ut calumniam et periculum Cypriano crearent, a Deo sibi ostensos ac significatos esse ait per illos quinque primores qui magistratuum adversus Christianos edicto subscripserant ac proinde quinque illos presbyteros non minore dignos odio, quam illos quinque primores persecutionis fautores.



ANN. DCCLII. EPISTOLA LIV.

Cyprianus Maximo. Epistola haec ordinem ducit inter eas quae anno ch. 252 scribebantur, et videtur sub ipsum anni principium missa.

Unam esse Ecclesiam. Hoc enim in fidei symbolo profitemur dum dicimus CREDO ECCLESIAM CATHOLICAM. Et ob hanc causam Nicaeni patres disertis verbis aiunt: [Col. 1069D] CREDO UNAM CATHOLICAM ET APOSTOLICAM ECCLESIAM.

Postquam vos de carcere prodeuntes schismaticus et haereticus error excepit. Rigaltius ait, Haec verba satis arguunt vanam esse Pamelii observationem, Cyprianum hic, et aliis hujusmodi locis, non esse intelligendum de schismaticis aut haereticis, sed de aliis improbis hominibus. Et quae de libris Augustini Pamelius adducit, hoc tantum probant, sanctissimum doctorem, pro variis causarum figuris diversa a Cypriano sensisse de puniendis haereticis. Loci hujus meminit D. August. l. II, contra Cresc. Grammat., c. 34 et 37. Et Epist. 255, ad Macrobium Donatistam. Adducitur etiam hic locus in Collat. Carthag.

Vasa fictilia confringere soli filio concessum est. Rigaltius ait, Mox dicit: Nec quisquam sibi, quod soli filio pater tribuit, vindicare potest.

Palam ferre se. Pala est instrumentum rusticum latum et aliquantulum cavum, de quo Plinius l. XVIII, [Col. 1070A] c. 6, Juncosus ager verti pala debet, ac Saxosus bidentibus. Hoc instrumentum adhibitum, ad frumentum purgandum: ac errare videntur qui ventilabrum esse putant. Propheta Isaias cap. XXX, vers. 24. in textu hebraeo, palam a ventilabro distinguit, et utroque frumentum purgari docet: [Figure: [Hebrew Text] 1Kb] pala et ventilabro ventilatum. D. Augustinus in Epistola sua ad Macrobium, locum sic legit: Ut se putat aut ad aream ventilandam et purgandam, palam et ventilabrum etiam ferre posse.



EPISTOLA LVI.

Capsensi civitate. Urbs est Byzacenae, de qua mentio in suffragio 69 concilii Carthaginiensis. Hic thesauri Jugurthae erant reconditi.

Violentiam magistratus. Alibi observatum Decianam persecutionem primo motam a civitatum magistratu et populari tumultu; dein proconsulem quaestionem graviorem exercuisse.

Non voluntate, sed necessitate susceptum. Rigaltius [Col. 1070B] ait: Necessitati imputat vim tormentorum, longam iterationem cruciatuum.

Per hoc triennium. Quod justum poenitentiae tempus proxime attingere videtur.

Nomen confessos esse. Rigaltius ait, Hoc est, palam et liquido pronuntiasse, Christiani sumus. Sic Epistola praeced. Occisi pro nomine, videlicet Christi: constanter vociferantes se esse Christianos.

Nec prius pugnae defuisse. Rigaltius ait, Prius, hoc est, antequam carnem tormenta fatigassent.

Ad me venire coeperint. Bis quotannis statae habebantur synodi; post Pascha et tempore Autumni: quae ex data occasione protractae, aut frequentius habitae.



EPISTOLA LVIII.

Plebi Thibari consistenti. Videtur urbs Zeugitanae. Pamelius ait: Cum soleat ad majores civitates scribens tum clero tum plebi inscribere epistolam, mirum est [Col. 1070C] quod soli plebi hanc epistolam scribat, praesertim cum inter episcopos Africae Vincentii Thibaritani fiat mentio. Supra observatum ad Epistolam ad Cornelium de Polycarpo Adrumetino, omissum episcopi nomen indicio esse Ecclesiam scriptionis tempore episcopo carere. Hoc vero in loco, episcopus et plebs simul praeteriti ideo videntur, quod plebis Thibaritanae desideriis prius ad Cyprianum, aut litteris aut nuncio, saepius transmissis. responsum hic reddatur. Sed res nova non est, ut Cyprianus plebi seorsim a clero scriberet; id enim supra, Epist. XVII factum.

Si rerum ratio ac temporis conditio. Rigaltius ait, Sic Cyprianus etiam Domino serviens, non prohiberi se putat tempori quoque prudenter servire, hoc est, ut servo Dei congruit Rom XII, 11.

Pressurae diem, occasum saeculi, Antichristi tempus. Rigaltius ait, Jam dixerat Paulus: Tempus esse in collecto, et appropinquare extrema tempora. Ipse Cyprianus hac Epist. mox dicet, novissimis temporibus. Infra [Col. 1070D] dicet, diem nequissimum. Hoc illud ipsum est quod Tertullianus vocat in Apologet. cap 32: Vim maximam universo orbi imminentem, ipsamque clausulam saeculi acerbitates horrendas comminantem. Et de Resurrect. carnis. c 27: Fines saeculi, sub ultima ira. Deinde diserte ait: Post Antichristi eradicationem agitabitur resurrectio.

De saeculo jam moriente. Rigaltius ait, Supra dixit, occasum saeculi.

Pressuris angentibus. Rigaltius ait, Paulus in II ad Cor. , . Glossae veteres. Angit, , , . Hic igitur angi, sive angustiari, plus est quam pressuram pati, ut apud Paulum Esdrae IV. Justi autem ferent angusta, sperantes spatiosa. Psal. IV, . Ipse Cyprianus Epist LVIII, dicet, peccatis angentibus premebatur.

Nolite mirari ardorem accidentem. Rigaltius ait, Petri I, 4, . Tertullianus in Scop. Dilecti, ne expavescatis ustionem quae agitur in vobis [Col. 1071A] in tentationem, quasi novum accidat vobis. Ignium poena summa, Tertulliano lib. ad Martyras: et Apostolus, ut ostendat summum fidei Christianae experimentum, , Adeoque damnationis aeternae tormenta significantur in gehenna ignis.

Ne excidatis. Legisse videtur .

Tunc martyribus patent coeli. Rigaltius ait, Alludit ad illud Stephani: Video coelos apertos. Tertul. Tota paradisi clavis sanguis tuus est. Ipse Cyprianus Epistola LIV: Qui martyrium tollit, sanguine suo baptizatur. Haec erat summa curarum episcopis et presbyteris, ut plebem facerent ad subeunda pro nomine Christi martyria fortem et constantem.

Cum populum nostrum fugari conspexerit metu persecutionis. Rigaltius ait, Fugam in persecutione non abhorret, Tertulliano mitior et facilior. Imo defendere debet; aliter seipsum condemnaturus.

Nec tractantes Episcopus audiat. Rigaltius ait. Hoc est, docentes, disserentes. Ipse Epist ad Antonianum: [Col. 1071B] Ego prius legeram, et episcopo tractante cognoveram, non sacrificandum idolis. Pontius in Vita Cypriani: O beatum Ecclesiae populum, qui episcopo suo tractante semper audierat.

Quibus occidere non licet. Rigaltius ait, Arma Christianorum preces et lacrymae, quandoque fuga: saepissime autem fortis patientiae constantia pro nomine Christi. Tertullianus in Apol. Apud istam disciplinam magis occidi licet quam occidere. Christus, exarmato Petro, omnem Christianum discinxit. Itaque Epistola sequenti Cyprianus ad Cornelium ait: milites Christi vigilare jam sobrios, et armatos ad praelium stare: vinci non posse: mori posse. Et hoc ipso invictos esse, quia mori non timent, nec repugnare contra impugnantes, cum occidere innocentibus nec nocentem liceat.

Harum tenebrarum. Transpositis vocibus legisse videtur, .

In die neguissimo. Rigaltius ait, Scilicet, Antichristi. .

[Col. 1071C] Ut signum Dei. Inter baptismi solemnia fronte impressum.

Eucharistiae memor, quae Domini corpus accepit. Rigaltius ait, Ambrosius lib. IV, de Sacramentis, cap. 2. Dicit tibi sacerdos: Corpus Christi, et tu dicis: Amen, hoc est, Verum. Quod confitetur lingua, teneat affectus. Priorius ait, Loquitur hic secundum ritum quo Eucharistia in manus laicorum porrigebatur, non in os, unde Trullana synodus, can. 28, de Presbytero: , . Concilium Tolet. I, cap. 14: Si quis autem acceptam a sacerdote Eucharistiam non sumpserit, velut sacrilegus propellatur. Et can. 3. Conc. Caesar-August. Ubi advertendum laicos manu accipere, ore autem sumere. Romana Ecclesia, quae morem hunc immutavit, credidisse videtur manus laicorum ore ipsorum magis esse profanas.



ANN. CCLIII. EPISTOLA LXII.
[Col. 1071D]

Cum maximo animi nostri gemitu. Epistola haec, quam genuinam esse minime dubitamus, in exemplaribus mss. rarissime occurrit; neque enim in omnibus istis quorum copia mihi facta est, unicum vidi quod eam complecteretur. Alienissimam Pamelii conjecturam, qui Afros istos a Gothis captos autumat, refutare non est opus. Nec certe Africa monstrorum feracissima, adeo exculta et pacata, ut nullos barbaros aleret; sed in adverso mundi cardine essent requirendi. Hac de re consulantur Annales Cyprianici.

De diaboli faucibus exuit. Rigaltius Sic ait, Epist. IV, dicit: Exuenda est de incendio sarcina.

Membra Christo dicata. Animi instituto ad pudicitiam composito. Non enim illae tunc temporis, claustris inclusae. Pamelius ait: Similem de sanctis Virginibus phrasin habes tum Epist. ad Pompon. tum lib. de Discipl. et Hab. Virginum.

[Col. 1072A] Captivus fui, et redemistis me. Redemptio captivorum semper in Ecclesia inter primaria charitatis officia fuit reputata A Lactantio magnum et praeclarum justitiae munus dicitur. Ambrosius in hos usus vasa Ecclesiae etiam initiata confregit, l. II, Offic. c. 28. Augustinus, teste Possidio, idem praestitit: et Deo gratias, narrante Victore Vitensi, l. I.

Misimus autem sestertium centum millia nummum. Rigaltius ait: Rectissime monuit Jo. Fredericus Gronovius, lib. de Sestertiis, num. 18, frustra Pamelium addubitasse de vitio vulgatae istius scripturae. Etenim latinam non esse, nec ullam summam latine quidem significare. Itaque procul dubio scribendum, sestertium centum millia nummum Quae scriptura summam conficiet nostrarum hodie librarum 25,000. Lombertus hanc Rigaltii aestimationem ad septem mille quingentas libras gallicas reducit. Capellus aliter supputat, ut sint novem mille, sex centum, triginta novem librae, septemdecem solidi, decem denarii. Si ad monetae Anglicanae rationes calculos ineamus, fortasse ad rei veritatem [Col. 1072B] proxime accedet qui dixerit, summam hic designatam conficere libras sterlingas septingentas, octoginta et unam, et solidos quinque. Manifestum librarii errorem ad linguae latinae analogiam restituimus; satis enim certum est Cyprianum congrue locutum: nec nobis placet solemnis criticorum methodus, qui in textu sphalmata relinquunt, ut in notis suis operose corrigerent.

Subdidi nomina singulorum. Rigaltius ait, Non frustra, nec supervacue. Nam in sacrificiis orationum offerebantur nomina eorum, qui ad hoc opus tam necessarium prompte ac libenter operati erant. A privilegio hoc excludi, poenae gravissimae loco habitum, supra ostendimus, ad Epist. I.



EPISTOLA LXIII.

Quamquam sciam. Non hac epist. Cyprianus Aquarios, sive Hydroparastatas, Ebionitarum germen, teste Epiphan. Haeres. XXX, aut Encratitas, Tatiani sequaces, [Col. 1072C] refellit; quorum error in hoc maxime versabatur quod vinum quasi rem profanam et abominandam aversarentur, ut ait Epiphanius, , fabulosa vanitate de Satana et terra germinasse asserentes vites. Ex ignorantia aut simplicitate deliquisse istos dicit auctor noster. Et quia antelucanis horis Eucharistiam sumebant, quo tempore nulli vinum biberent, referente Apostolo, Actor. II, 15, credibile est eos aquam tamquam honestius poti genus, et suspicionibus minus obnoxium substituisse; praesertim cum ex vini odore detegere potuerint Ethnici, eos qui vinum olebant esse Christianos; qua de re agitur in fine hujus epistolae. Mentio autem solemnis epistolae istius facta est a D. Augustino lib. IV de Doctrin. christiana, cap. 21, ubi quae statim a principio occurrunt, in exemplum adducuntur submissi dicendi generis.

Humana et novella institutione. Rigaltius ait, Sic paulo post dicet, nostra et humana conscribere. Videantur quae supra observavimus de humana Ecclesia; deque humana [Col. 1072D] credulitate, et traditione humana ad Epist. LVII et LX.

Quod sacrificii hujus auctor et doctor fecit et docuit. Rigaltius ait, Quid fecerit, quid docuerit, Evangelia narrant. Nec aliud Corinthiis suis tradidit Paulus. Quod in coena Christus instituit, Christiani dein sacrificium appellavere, et sacrae coenae ministros, sacerdotes.

Neque aliud fiat a nobis, quam quod pro nobis Dominus prior fecerit. Rigaltius ait, Hac eadem Epistola dicet: Quod si nec minime de mandatis dominicis licet solvere, quanto magis tam magna, tam grandia, tam ad ipsius dominicae passionis et nostrae redemptionis sacramentum pertinentia fas non est in ringere, aut in aliud quam quod divinitus institutum sit humana traditione mutare?

Nec potest videri sanguis ejus esse in calice. Rigaltius ait, Sic Tertullianus lib. de Oratione, Corpus ejus in pane censetur. Et ipse Cyprianus mox, calix quo Christi sanguis ostenditur ubi de aqua: quae Christi [Col. 1073A] sanguinem non possit exprimere. Quando toties ingerit ut calix sit mixtus; id potissimum agit, ne vinum desit calici. Quamquam enim ad conciliandos Aquariorum animos, et receptum in Ecclesia morem asserendum, aquam in Eucharistia rite adhiberi agnoscat Cyprianus, qua plebs christiana adumbratur: et opinatus sit vino cibario et diluto Christum fuisse usum, omnia tamen ad dominicae institutionis normam prorsus exigenda contendit, ut id scilicet fiat quod Jesus Christus Dominus et Deus noster, sacrificii auctor et doctor, non tantum fecit, sed docuit. Quibus similia passim repetit, addens imagines sacrificii Christi pane et vino constitui.

Noe vinum bibens, imaginem dominicae passionis expresserit. Rigaltius ait: Valde indulserunt ingenio suo Patres, ubicumque in Scripturis panis et vinum occurrit. Noachum redemptionis per Christum partae typum gessisse ex I Pet. III, 21, liquido constat; et a cataclysmi aquis superstes, magis salutares Baptismi undas adumbrasse. Quid ergo mirum, si ad alterum [Col. 1073B] etiam sacramentum Ecclesiae, gradus praestruatur? et siquidem, vino epoto, edormiverit, praefigurasse calicem eucharisticum, et dominicam mortem dicatur? Interim ut typi ratio consistat, necesse est vinum non minus Dominum quam Noachum bibisse.

Melchisedech, Rex Salem, protulit panem et vinum, Rigaltius ait: Septuaginta Interpret. Genes. XIV. . Editio Complut. , quomodo etiam citavit Ambrosius, lib. I, de Abrahamo. Et Melchisedech, Rex Salem, protulit ipsi panes et vinum. Tertullianus autem apertissime dixerat adversus Jud. Melchisedech ipsi Abrahae revertenti de praelio panem et vinum obtulit. Josephus, , et pro pane et vino . Auctor Commentariorum in Genesin, quae tribuuntur Eucherio, lib. XI, num. 17. Nec esse mirum si Melchisedech victori Abraham processerit obviam, et in refectione tam ipsius quam pugnatorum ejus panem vinumque protulerit. [Col. 1073C] Quae autem in iisdem commentariis hac de historia sequuntur, arguunt manum interpolatoris. Joannes Mercerus et Hugo Grotius fatentur non improbabilem esse sententiam existimantium, factum hoc fuisse sacrificio praecedente.

Ex persona Patris. Psalmum hunc non modo sibi asserit Dominus noster, Matth. XXII, 44, et alibi; sed Judaei id passim agnoscunt. Moses Haddarsan in Genes. XXXVII, 12. Midras Tehillim in Psal. II. R. Saad. Gaon in Daniel, VII. 13. Talm. tract. Beracoth., c. 5.

Apostolorum faciens mentionem. Per servos qui missi dicuntur, intelligit Apostolos.

Ad craterem. Videantur dicta ad liv. II ad Quirin., cap. 2. Dum dicit vinum miscuisse, Jansenio interprete, id solum intelligi debet, ministrasse et praeparasse.

Pleni et percalcati. LXX habent, . Nimirum [Figure: [Hebrew Text] 1Kb] quod torcular significat, pro voce ejusdem fere formae, quae rerum copiam et ex fructibus ubertatem significat, accepere. D. Hier. ad Hebraei textus mentem legit: Torcular solus calcavi.

[Col. 1073D] Nolite, inquit, priora meminisse. Haec de Baptismo similiter interpretatur, l. I ad Quirin. c. 12.

Christus qui est petra. Rigaltius ait, Super quam aedificavit Ecclesiam suam Christus. Et tamen plerisque locis Cyprianus quae de petra dicuntur transtulit ad Simonem, cui Christus ob rectum de Filio Dei effatum, nomen fecit Petro.

Calicem docuerit exemplo magisterii sui, vini et aquae conjunctione misceri. Dicit infra Cyprianus, non observari a nobis quod mandatum est, nisi eadem quae Dominus fecit, nos quoque faciamus, et calicem Domini pari retione miscentes, a divino magisterio non recedamus. Et hoc deinceps fortius videtur urgere. Porro veteris Ecclesiae scriptores plerique consentiunt, Dominum in coena sua vinum aqua dilutum propinasse. Ita Justin. Apol. II, Clemens Alex. l. II Paedag. c. 2. Morem accersunt Patres Trullani a traditione, can. XXXII, sed hujus rei certissima indicia ex Judaeorum ritibus [Col. 1074A] sunt desumenda. Credere enim par est Dominum nostrum ad receptos in Ecclesia mores hac ex parte se accommodasse. Ut enim lectio Paschalis [Figure: [Hebrew Text] 1Kb] sive annuntiatio dicitur, ita jubentur Apostoli Annuntiare mortem Domini. donec venerit. Agnum paschalem appellabant [Figure: [Hebrew Text] 1Kb] corpus paschatis, ita Dominus de pane Eucharistico ait: Hoc est corpus meum. Quemadmodum etiam pater familias in paschatis celebratione [Figure: [Hebrew Text] 1Kb] absoluta benedictione frangit; pariter Dominus accepto pane, postquam gratias egisset, fregit. De vino autem Hebraei doctores dicunt, perinde fuisse si vinum adhibeatur aut merum, aut dilutum. [Figure: [Hebrew Text] 1Kb] ut traditur in Tosephos. Unde recte Aquinas part. III, quaest. 74, art. 7 et quaest. 83, art. 6, ad 4, et Bonaventura in IV Sentent., distinct. 11, part. 2, quaest. 3. dicunt admistionem aquae non esse de necessitate vel integritate sacramenti. Armenii quidem in ea erant haeresi aquam a vino in Eucharistia abesse omnino [Col. 1074B] debere, qui a synodo quinisexta damnati. Ecclesia Romana quamquam decerne videatur calicem sanguinis Christi Domini non in pura aqua, nec in puro vino, seu sine aqua; sed in vino aqua mixto esse consecrandum: tamen si res attente spectetur, in solo vino consecrandum volunt; monent enim, ut aqua in valde exigua quantitate, Eugenii verbis, modicissima, apponatur; et mora aliqua intercedat inter mixtionem et consecrationem, ut aqua in vinum demum sit conversa. Videatur Catech. Rom. c. IV, parag. 17, et Sacerdotale Rom. part. I. Tract. XIX, cap. 2. Et in hoc negotio adduci solet testimonium Aristotelis l. I, de Generat et Corrupt., cap. ult. Ubi dicit vinum in minima quantitate aquae injectum, in aquam transire. . . Ita Ecclesia Romana non unicam tantummodo transsubstantiationem in Eucharistia, sed duplicem agnoscit. Porro observanda venit [Col. 1074C] Ecclesiae Graecae praxis, de qua dicit Balsamo, , , . Et proinde, aqua, ex eorum sententia, sacrum istud mysterium consequitur, non ingreditur.

Effundetur. Favet Cyprianus lectioni illorum codicum qui habent, .

Creatura vitis. . Vocem ipsam retinuit versio vulgata: Non bibam a modo de hoc genimine vitis

Convertere Evangelium Christi. . Ambrosius, Hieronymus et Augustinus similiter ea voce utuntur.

Calix tuus inebrians. LXX, , . Inebrians, tamquam vinum generosissimum. In Hebraeo est [Figure: [Hebrew Text] 1Kb] et Hieron. ad Suniam ad Fretellam dicit LXX scripsisse .

A sapore isto seculari. Rigaltius ait, Saporem vini communis et profani dicit esse saporem saecularem, cui opponit intellectum divinum, ut jam non vinum, sed [Col. 1074D] sanguis Domini intelligatur.

Vino isto communi mens solvitur. Rigaltius ait, Vinum commune dicit, quod nondum est sanctificatum sive consecratum in sanguinem Christi. Itaque mox vino isto communi opponet sanguinem Domini. Jam non vocat vinum, sed sanguinem.

Tristitia omnis exponitur. Saepius admonuimus, exponi idem esse apud Cyprianum, ac e medio tolli.

Peccatis angentibus premebatur. Rigaltius ait: Sic supra Epist. LVI, dixit: Pressuris angentibus frequenter urgeri.

Videmus in aqua populum intelligi. Bertramus in libro de Corpore et Sanguine Domini, qui scriptus circa medium noni seculi, ex his verbis sic argumentatur. Considerandum quoque (inquit) quod in pane illo non solum corpus Christi, verum corpus etiam in eum credentis populi figuretur, unde multis frumenti granis conficitur; quia corpus populi credentis multis, [Col. 1075A] per verbum Christi, fidelibus coagmentatur, qua de re sicut in mysterio panis ille Christi corpus accipitur. sic etiam in mysterio membra populi credentis intimantur; et sicut non corporaliter, sed spiritualiter panis ille credentium corpus dicitur, sic quoque Christi corpus non corporaliter, sed spiritualiter necesse est intelligatur. Sic et in vino, qui sanguis Christi dicitur, aqua misceri jubetur, nec unum sine altero permittitur offerri: quia nec populus sine Christo, nec Christus sine populo, sicut nec caput sine corpore, nec corpus sine capite valet existere. Aqua denique in sacramento populi gestat originem: igitur si vinum illud sanctificatum per ministrorum officium, in Christi sanguinem corporaliter convertitur; aqua quoque quae pariter admixta est, in sanguinem populi credentis necesse est corporaliter convertatur. Ubi namque una sanctificatio est, una consequenter operatio; et ubi par ratio, par quoque consequitur mysterium. At videmus in aqua secundum corpus nihil esse conversum, consequenter ergo et in vino nihil corporaliter ostensum. Accipitur spiritualiter, quidquid [Col. 1075B] in aqua de populi corpore significatur; accipiatur ergo necesse est spiritualiter, quidquid in vino de Christi sanguine intimatur.

In vino vero ostendit sanguinem Christi. Rigaltius ait: Supra hac Epist. Vinum quo Christi sanguis ostenditur. Et hic paulo post, ubi de aqua: quo et ipso sacramento populus ostenditur adunatus. Ostenditur, eo sensu quo dixit hoc ipso loco: videmus in aqua populum intelligi. Videatur Epist. LXIX.

Quomodo nec vinum solum potest. Manente scil. recepto in Ecclesia usu. Sed annotandum, non semper illud quod mysterium in se continere dicitur, perpetuo ratum sanctumque in Ecclesia permanet. Olim pane grandiusculo utebantur fideles in Eucharistia, ut quotquot ejusdem participes fierent; unus panis ostenderentur esse, et fracti corporis Domini communione donati. Deinceps usu venit ut placentulae adhiberentur, sed nondum periit mysterium; illae enim nummulos repraesentant, Dominici corporis [Col. 1075C] pretium. Ita hac ipsa in Epistola refert auctor noster, Eucharistiam primo a Domino noctu celebratam, sed nec hoc sine mysterio, ut hora ipsa sacrificii ostenderet vesperam mundi, sicut in Exodo scriptum est: Et occident illum omne vulgus synagogae filiorum Israel ad vesperam. Subdit porro: Nos autem resurrectionem Domini mane celebramus: unde etiam patebit, quod in lumine Christi ambulare volumus. Porro, aqua decreto Eugenii Pontificis Rom. jubetur admisceri calici consecrando in modica quantitate; ita per excessum vini supra quantitatem aquae, excessus meritorum Christi Domini, et dignitatis ejus supra naturam humanam, et supra peccata generis humani significatur. Sed non minus feliciter, mero adhibito, nos solis Christi meritis et sanguine salvari ostenditur. Similiter etiam Graeci ferventem aquam calici consecrato infundunt, ad significandum, interprete Balsamone, in can. XXXII, concil. Trullani, . Frigida utuntur Latini, ut testentur [Col. 1075D] Christum vere fuisse mortuum, et non nisi morte ejus nos salvari. Pariter in Baptismo accidit: olim trina immersio requirebatur, ut S. Trinitatis ratio constaret: dein unica successit, ut Deum unum a nobis agnitum profiteremur. Immersio etiam necessaria videbatur, ut Baptismo sepulti cum Christo videremur: dein aqua aspergimur, ut sanguinis ejus aspersione purgati cognoscamur. Simili modo, lactis et mellis concordia aquae baptismali addebatur, quae ideo ad altare cum vino et spicis offerebantur; quae tamen postea ex canonum decretis in desuetudinem ivere, salvo interim sacramenti mysterio.

In sacrificio quod Christus obtulerit. Rigaltius ait, in sacrificio Christus semetipsum obtulit Patri: in sacrificii sui Sacramento panem et vinum corpus suum fecit, deditque discipulis suis coenantibus. Ratum enim illud quod dixit Dominus. Caro mea vere est cibus, et sanguis meus vere potus. Nimirum si quidem digne [Col. 1076A] communicantes, per fidem participes fierent corporis et sanguinis ejus, et alterentur in vitam aeternam.

Non nisi Christus sequendus est. Solus Christus audiendus est. Rigaltius ait, Tutissima traditionum custodiendarum regula, quam Cyprianus inculcat locis hac Epistola plerisque: Nam initio quidem sic ait: Neque aliud fiat a nobis quam quod pro nobis Dominus prior fecerit. Et hoc ipso loco: Nostrae redemptionis sacramentum fas non est infringere, aut in aliud quam quod divinitus institutum sit, humana traditione mutare. Et: Neque enim hominis consuetudinem sequi oportet, sed Dei veritatem. Attamen idem ipse Cyprianus, hac ipsissima Epistola dicet: at enim non mane, sed post caenam mixtum calicem obtulit Dominus: Numquid ergo Dominicum post coenam celebrare debemus? Tertulliani de Corona liber adversus Psychicos et Gnosticos scriptus est. Horum illud erat etiam in traditionis obtentu exigendam esse auctoritatem scriptam. Itaque adversus istos hoc tractare incipit, plurimas traditiones absque auctoritate scripta, et circa Baptisma, et circa Eucharistiam [Col. 1076B] receptas fuisse, quibus deberi obsequium fatetur. Sic opinioni et causae suae quisque velificat.

In sacrificiis matutinis. Rigaltius ait, Tertullianus, etiam antelucanis coetibus. Horis antelucanis Eucharistiam celebrabant, quia si distulisent in caenae tempus, plebs ad convivium convocari non potuisset. Hoc innuunt in Cypriano sequentia paulo post. Tertullianus autem cum ait etiam antelucanis coetibus Eucharistiam celebrari, fatetur etiam in tempore victus celebratam fuisse.

Per saporem vini. Tertullianus in Lib. II ad Uxorem, c. 5, rem totam exequitur. Quanto curaveris ea occultare, tanto suspectiora feceris, et magis captanda gentili curiositati. Latebisne tu cum lectulam, cum corpusculum tuum signas, cum aliquid immundum stantis explodis, cum etiam per noctem exsurgis oratum? et non magiae aliquid videberis operari? Non sciet maritus quid secreto ante omnem cibum gustes? et si sciverit panem, non illum credit esse qui dicitur? Revera matutina jentacula fiebant ex meri haustu, unde [Col. 1076C] apud graecos est jentare, et jentaculi sumptio; sed haec ad foeminas non spectabant, quibus instar sceleris capitalis erat vinum degustasse. Lectio in qua codices probatissimi, Lambethanus, Eboracensis, Bodleianus secundus. Lincolniensis, Benedictinus, et Londinensis consentiunt, minime videtur contemnenda; praesertim cum ad Tertulliani mentem maxime respondeat. Quod illic infidelis conscientia dicitur, Septimius posuit, alterius conscientiam mariti. Sed nihil muto.

Cum ad coenandum venimus, mixtum calicem offerimus. Constat hinc aquarios hosce non Manichaeorum, Tatianorum, aut Helcasitarum errorem imbibisse, ut sentirent vinum, ceu diaboli sanguinem, prorsus esse abominandum: haec enim in eorum persona dicuntur, qui primo tantum mane aqua sola offerebant. Constat etiam Eucharistiam licet horis antelucanis sumptam, vespere etiam distribui solitam; cujus rei locuples testis Tertullianus Lib. de Corona, c. 3. Eucharistiae sacramentum tempore victus de praesidentium [Col. 1076D] manu sumimus Et alibi monet ut finitis stationibus sumatur. Consuetudo post coenam communicandi diu duravit in Ecclesia; Socrates enim ad l. V, c. 22: , , . . , , , .

Sacramenti veritatem. Rigaltius ait: Calicem mixtum et fraternitate omni praesente. Ut sic vere observemus omnia quae Christus tradidit, offerendo calicem mixtum, et in tempore victus, et fraternitate omni praesente.

At enim non mane, sed post coenam mixtum calicem obtulit Dominicus. Numquid ergo Dominicum post coenam celebrare debemus? Rigaltius ait, Supra dixit, nefas esse ad ipsum Dominicae ordinationis sacramentum pertinentia infringere, aut in aliud quam quod divinitus institutum sit, humana traditione mutare. Hic [Col. 1077A] vero causas et rationes ingeniose comminiscitur, cur Dominicum post coenam celebrare non debeamus, etsi post coenam Dominus instituerit. Dicet aliquis, causas sive rationes quas Cyprianus affert esse spiritales atque divinas; nempe, Christum memoriam passionis suae, quae ad vesperam diei contigit, instituisse post vesperam: nos autem resurrectionem Domini matutino tempore ab ipso Domino patratam mane celebrare, ac proinde quod divinitus institutum fuit, non videri humana traditione sive praesumptione mutatum. Aevo jam Tertulliani mulatum aliquid circa hoc sacramentum fuisse colligitur, et non solum vespere, in tempore victus, sed etiam horis antelucanis, Sacramentum corporis Christi celebratum fuisse arguunt haec verba, lib. de Corona: Eucharistiae sacramentum in tempore victus mandatum a Domino, etiam antelucanis horis sumimus. Nondum tamen humana praesumptio sic invaluerat, ut non etiam in tempore victus sumeretur. Sed paulo post omnino invaluisse manifestum est, ex his quae tradit hac Epistola Cyprianus. Immo placuisse Spiritui sancto ait Augustinus, [Col. 1077B] nec propter eas quas Cyprianus attulit rationes, sed ut in honorem tanti Sacramenti, in os Christiani prius Dominicum corpus intraret, quam caeteri cibi. Nam ideo, inquit, per universum orbem mos iste servatur. Et tamen idem observat, nonnullos probabili quadam ratione delectari, ut uno certo die per annum quo ipsam coenam Dominus dedit, tamquam ad insigniorem commemorationem, post cibos offerri et accipi liceat corpus et sanguinem Domini. Deinde disputationem suam vir sanctissimus quasi dubius et incertus ita concludit: Quapropter neminem cogimus ante Dominicam illam coenam prandere, sed nulli etiam contradicere audemus. Habetur autem ea disputatio Epistola CXVIII, ubi hoc etiam observare est, eo die quo ipsam coenam Dominus dedit, prope omnes in plerisque locis lavasse. Itaque addit Augustinus: Et quia nonnulli etiam jejunium custodiunt, mane offertur propter prandentes, quia jejunia simul et lavacra tolerare non possunt: ad vesperam vero, propter jejunantes.

[Col. 1077C] Passio est enim Domini. Illius . Luc. XXII, 19, I Cor. XI, 24, 25.

Si quis simpliciter non hoc observavit. Rigaltius ait, Sic infra sub finem Epistolae dicet: Quod simpliciter erravimus.

Secundus ejus adventus appropinquat. Rigaltius ait: Supra dixit, occasum saeculi. Epist. LVIII.

Magis illuminat. Non per Montani et Hypophetarum ejus insomnia, quod dixisset Tertullianus; sed per Christi et Apostolorum monita studiose observata.

Traditionis dominicae veritatem. Rigaltius ait, Supra dixit, sacramenti veritatem. Id scil. ipsum quod Dominus docuit et fecit.



EPISTOLA LXIV.

Fido fratri. Pamelius ait: Quo in loco fuerit episcopus Fidus, non constat; verisimile tamen est fuisse vicinum episcopatui Therapii, qui in synodo cognominatur a Bulla: Vid. Suffrag. 61 concilii carthaginiensis.



EPISTOLA LXV.
[Col. 1077D]

Epicteto. Pamelius ait: Fuisse hunc episcopum Assuritanum, verisimile est; quandoquidem autem in synodo sententiam dixit alius Assuritanus episcopus, Victor nomine, defunctus videtur Epictetus ante synodam. Vid. Suffrag. Concil. Carth. 68.

Fortunatianum quondam apud vos episcopum. Pamelius ait, Fuerat quidem Fortuna ianus illorum episcopus, sed quod lapsus esset, jam episcopatu privatus: fuisse autem eum et factionis Novatiani ex sequentibus constat. Dicitur pro integro agere velle: ac si lapsus post poenitentiam peractam communioni Ecclesiae redditus; ita in integrum restitutus esset, aut ejusdem regimen, postliminii quasi jure capessere liceret. Sed videtur Fortunatiano poenitentiam non fuisse concessam, immo non expetitam; tantum aberat ut esset peracta.

[Col. 1078A] Super haec ergo non indignabor. LXX legunt, , omisso .

Non laxabo illis. Rigaltius ait, Manebunt ligati, non, remittetur eis, non absolventur, . Textus hic sub eadem forma saepius laudatur.

Ne forte derelinquat. LXX legunt . Aquila magis ad mentem sacri textus habet, , et Symmachus . Vocem hanc LXX, I Reg. XXV, 10, per interpretantur; alibi passim per , , et verba his synonyma exponunt.

Altare Sancti. LXX . , . Editores huc usque Exod. XXX, 20 designari putabant, qui error alios peperit.

Quamvis. Utcumque, licet, sic quorumdam pectora tenebrarum ingruentium profunda caligo caecavit; nullum enim hic redditivum succedit.

Stipes et oblationes et lucra desiderant. Rigaltius ait, Itaque jam Cypriani seculo mali sacerdotes quaestum sive capturam ex oblationibus fidelium usurpaverant. [Col. 1078B] August lib. IV de Baptismo, contra Donat. Hanc vero luem foedissimam posteros invasisse apertissime conquestus est Sulpitius Severus. Hist. l I. Sedentes, inquit, munera exspectant, atque omne vitae decus mercede corruptum habent, dum quasi venalem praeferunt sanctitatem.

Lapsus laicos Laicorum lapsum. Sensus enim iste ad rem Cypriani magis facit.

Oblatio sanctificari. Rigaltius ait: Sanctificatur oblatio, cum fit corpus Christi, quod absolute Sanctum dicitur. Observavimus apud Tertul. lib. de Oratione. Ex ore quo Amen in Sanctum protuleris. Et lib. de Praescr. haereticor. Ne sanctum canibus jactaret. Postea vero invaluit pro sanctificatione dici consecrationem, vulgo sic existimante sacrandi vocabulo aliquid significari sanctificatione praestantius. Quatenus elementa in Eucharistia Christi corpus sint et dicantur, saepius diximus.

Quando nec oblatio sanctificari illic possit. Rigaltius [Col. 1078C] ait: Sententiae Cypriani Pamelius opponit sententiam Augustini statuentis, sacramenta ab impiis et sceleratis episcopis sive presbyteris ministrata, immo et baptismata ab haereticis collata valere. Tract. V, in Joan. et lib. VI, et VII, contra Donatistas. Quae res indiget distinctione facti in controversiam deducti. Nam hoc loco Cyprianus agit de Fortunatiano quodam Assurarum episcopo, qui per idololatriam exciderat fide, adeoque episcopatu, sacerdotio, Ecclesia, nec jam christianus, nedum presbyter aut sacerdos, nedum episcopus censebatur. Ac pro disciplina quae Cypriani tempore vigebat, si poenitentiae tempus impetrasset, eo peracto, post satisfactionem legitimam, poterat quidem recipi ad communicationem christianam, minime autem ad episcopatum, neque ad ullius in Ecclesia sacerdotii gradum. Reddebatur Ecclesia lapso, non locus, non gradus. Nam locum sive gradum perdiderat. Itaque ad plebem sive ad laicos sic retrahebatur, ut penes eum nullus remaneret sacerdotii character, neque potestas. In hujuscemodi autem idololatriae causa, Cyprianus Fortunatianum, [Col. 1078D] ab idololatra schismaticum, qui non impetrata poenitentia gradum sibi episcopalem vindicabat, ac plebeculam superbe et contumaciter collegerat, oblationes ullas sive orationes sive preces sanctificare negat potuisse. Quia scilicet extra Ecclesiam sic erat, ut jam non pertineret ad Christum, quem idolis sacrificando, negaverat, deraserat characterem Christi, superducti charactere Jovis, antichristi. Ab eadem disciplina venit quod ab haereticis aut schismaticis baptizatos idem Cyprianus Baptisma Christi suscepisse negat. Ait enim tales Sacramentorum ministros extra Ecclesiam ministrantes, nihil ministrare, hoc nimirum argumento, quod cum Ecclesia sit una, in illa una qui non sint in nulla sint, nec aptitudinem habeant ullam, qua possint ab illa una quid accipere, quod acceptum communicent aut conferant. Talia dogmata, aevo potestatum saecularium vexationibus et ministrorum Ecclesiae factionibus afflictissimo, stabilire ac sancire visum Cypriano, caeterisque [Col. 1079A] per Africam, Numidiam ac Mauritaniam coepiscopis, presbyteris et diaconis, quo sibi populum facerent fidei Christianae magis tenacem, ministrosque haberent pacis et unitatis ecclesiasticae magis amantes. Hic ergo fuit scopus, in quem sanctissimi Patres omnia tunc Scripturarum ingenia contorsere. Proxima dein illis aetate, ut vel meliores ethnicos habuit, hoc est nomini Christiano minus infestos, vel ministros Ecclesiae sortita est meliores, laxari disciplina coepit, paulatimque argumentandi subtilitas acui studiosa nominis Catholici. Itaque sub Augustino placuit humanior sententia, quae longe diversam ab idololatris causam constituit haereticorum sive schismaticorum. Nam ab Catholico sensu recedentes, ab Ecclesia quidem praecisi dicebantur, sed in eo tamen statu, ut si, facta pace, ad Catholicam redirent, quasi postliminii jure, numquam abscessisse fingerentur, et sic pristinum reciperent in Ecclesia locum: cujus Ecclesiae caput, nempe Christum non negaverant, quemadmodum idololatrae: proptereaque et baptismata, quae in schismate ministraverant, [Col. 1079B] non fiebant irrita. Hinc igitur illa Augustini: Concedo sceleratos esse haereticos; sed haeretici Baptisma Christi dederunt. Et: Sic ergo quos baptizavit ebriosus, quos baptizavit homicida, quos baptizavit adulter, si Baptismus Christi erat, Christus baptizavit. Et: Quod Sacramentum tam sanctum est, ut nec homicida monstrante polluatur. Idem Augustinus Epist. CLXVI, citat in hanc sententiam suam verba Constantini. Attendite, inquit, quid habeant verba principis: Nam si in eis qui primo initiati sunt, idcirco religio baptismatis judicatur infirma, quod ii a quibus accipitur, peccatores putentur; toties renovari necesse erit traditum sacramentum, quoties indignus fuerit inventus collati Baptismatis administrator, et fides nostra non ex nostrae voluntatis arbitrio, neque ex divini muneris gratia, sed ex meritis sacerdotum et clericorum qualitate pendebit.



ANNO CCLIV. EPIST. LXVI.

[Col. 1079C] Cyprianus qui et Thascius. Pamelius ait: Videtur mihi cum Cretensi voluisse cretisare Cyprianus: et cum Florentius nomen suum cum praenomine praefixisset, idipsum fecisset. Praenomen autem istud ipsum reperire est in Actis passionis ejus, et apud Pontium diaconum. Crediderim quidem Pupianum invidisse Cypriano Caecilii nomen, quod a bonae memoriae presbytero, a quo ad fidem erat conversus, accepit; et per contemptum Thascii titulo salutasse, quo inter gentiles noscebatur.

Ego te, frater. Rigaltius ait: Florentium etsi jam schismaticum, nihilominus vocat fratrem, quemadmodum Optatus donatistas, objurgans eos quod ipsi Catholicos nollent vocare fratres: Nolunt, inquit, se dici fratres nostros: tamen nos recedere a timore Dei non possumus, quos hortatur Spiritus sanctus per Esaiam Prophetam dicens: Vos qui timetis nomen Domini, audite nomen Domini: Hi qui vos odio habent et execrantur, et nolunt se dici fratres nostros, vos tamen [Col. 1079D] dicite eis: Fratres nostri estis. Sunt igitur sine dubio fratres, quamvis non boni. Nomen fraternitatis nec interveniente peccato deponitur.

Martyrii tui dignitas. Rigaltius ait: Ante schisma communicabat Florentius cum Cypriano, et in persecutione quidem ad summam martyrii sublimitatem provectus fuerat, inquit Cyprianus infra.

Indigni et incesti. Rigaltius ait: Haec verba satis indicant qualia Florentius in Cyprianum opprobria fuderat, infanda et turpia, atque etiam gentilibus execranda.

In praedicationibus nostris. Rigaltius ait: Cum de nobis aliquid ipsi praedicamus ac dicimus, alius sit praedicator, alius testis Non idem sit praedicator et testis. .

Testimonium meum non est verum. Rigaltius ait: Non est legitimum, neque justum. Horatius, Metiri se quemque suo modulo ac pede verum est.

[Col. 1080A] Sic insilis in sacerdotem. De hac S. textus perioche et vocis incitas notatione, saepius actum. Porro observavimus solemne esse Cypriano Scripturarum testimonia, tamquam ex armamentario, glomeratim depromere. Vid. quae dicta Ep. III, et LIX.

Episcopi Christianorum. Rigaltius ait: Supra Epist. LIX, dixit, applicato et adjuncto episcopatus sui nomine. Itaque proscriptus, quia episcopus. Propter hoc tantum, non propterea quod episcopus Carthaginis; sed quia Christianorum episcopus.

Nec haec jacto, sed dolens profero. Rigaltius ait: Epist. LIX: Dico enim provocatus, dico dolens, dico compulsus, etc.

Novus credentium populus. Ethnici ad fidem conversi quibus Baptismus non concedebatur , referente Ignatio.

Apes habent regem. Rigaltius ait: Idem. lib. de Idololat. Rex unus est apibus, et dux unus in gregibus, et in armentis rector unus. Tales argutiae tractari solent in scholis, et de ortygometra duce agminis cujusque [Col. 1080B] coturnicum, et de gruibus. Nam et ducem eligunt quem sequantur, quique erecto collo provideat, et caetera hujusmodi. Ex quibus hoc colligitur, singulis alveis, singulis gregibus, singulis armentis, agminibus singulis regem, ducem, rectorem esse suum, aecumenicum nullum.

Latrones mancipi. Rigaltius ait: A quo sunt conducti ad facinus aliquod. Mancipem vocat factionis magistrum.

Ad conspectum Dei. Ex martyrii praerogativa, de qua a ibi dictum.

Cum de medio recederent. Rigaltius ait: Synodo soluta, post impositam mihi manum recedentes. Sed siquidem pax in Ecclesia viguit quo tempore Cyprianus ad episcopatum promovebatur; potius haec intelligi debent de persecutione Deciana.

Confessores quaestionati. Rigaltius ait: A quaestione. Sic Lucianus martyr Epist. XXI, dixit: Paulum a quaestione. Observandum hic confessores dici primum [Col. 1080C] quaestionatos, deinde tortos. Etenim, cognitione data, habetur quaestio primum, dein tormenta adhibentur.

Episcopum in Ecclesia esse, et Ecclesiam in episcopo. Ad unitatem Ecclesiae omnino facit, ut episcopus nec per haeresin nec idololatriam sit lapsus, aut ob aliam noxam communionis jure exclusus? Et ut plebs pariter episcopo suo adhaereat, siquidem qui cum episcopo non est, utique in Ecclesia non est, nec cum Christo. Quae quidem ab Ignatio videntur desumpta.

Puro atque immaculato ore sacrificia indesinenter offero. Rigaltius ait: Preces de corde sincero, de conscientia pura et casta.

Memini enim quid jam mihi sit ostensum. Rigaltius ait: Hic etiam utitur ostensionibus et visionibus, telo ad conterendos adversarios, in manu praesertim Cypriani, viri optimi atque divini, valentissimo: alias vano ac futili. Nam et callidus rhetor, et sophista vafer, hujusmodi visa ad causam suam appositissima [Col. 1080D] poterit comminisci, et fallere incautos et simplices. Sed siquidem rumoribus fidem adhibendam crediderat Pupianus, aequum est ut Cypriano somniis credenti non irasceretur.

Et somniator postea. Respicit verba insultantium fratrum, tunc apparebit quid illi prosint somnia sua.

In die judicii ante tribunal Christi utraeque recitabuntur. Ex Platonis sententia, magnus annus olim in terrarum orbe gesta restituet: sed revera dies Domini magnus et manifestus, Act. II, 20, omnium retro factorum reportabit, Act. III, 21. Ideo ad examen tam districtum, mille annos requiri crediderunt plurimi viri eruditi. Sed utcumque de lectione litterarum istarum res ceciderit, certissimum est utrarumque rationem reddendam; siquidem de omni verbo otioso, id dixerit Dominus, Matt. XII, 36.



ANN. CCLVI. EPISTOLA LXXXVI.
[Col. 1081A]

Nemesiano. Horum omnium episcoporum Numidarum nomina, in synodo Carthaginiensi comparent. Nemesianus a Thubunis dicitur Suffrag. 5. Felix a Bagai habetur Suff. 12; Ab Amaccura Suff. 33; Alii quidem ibi sunt Felices, sed qui ad Byzacenam pertinebant, qui non sunt hujus loci. Lucius memoratur Suff. 7, nec non 31, utrique Numidae; alii istius nominis ad Zeugitanam pertinent. Litteus occurrit Suff. 82; Polianum habemus Suff. 15; qui a Mileo dicitur, Suff. 78. Victorem ab Octavo Numidam exhibet; alter a Gor non videtur hujus loci. Jader a Midila occurrit Suff. 45. Dativus demum a Badis memoratur Suff. 15. De Nemesiano solo dubitari poterit num Numida fuerit, an Maurus; nisi quod Tubiana occurrat in Numidia non minus quam in Mauritania; ut ex collatione Carthaginiensi apparet, et Notitia [Col. 1081B] Imp. et quidem Ptolom. huc referenda videtur; licet aliter in notis ad concil. Carth. statuerim. Praedictos episcopos ad tres fodinas seorsim damnatos fuisse, ex triplici eorum responso apparet; licet quodnam sit Siguense Metallum Epist. LXXVIII memoratum, non conveniat. Littei nomen in responsis desideratur; unde conjicere licebit, illum e medio excessisse.

Praefiniti loci termini coercerent. Rigaltius ait, Itaque Epistola IV, et LXXXI, excusat se ob loci conditionem; quem scilicet praefiniti termini coercebant.

Execranda nobis ista res non est. Rigaltius ait, Adeo nobis execranda non est, ut pro salutis aeternae sacramento accipi debeat.

Cujus est spes omnis in ligno. Rigaltius ait, Hoc est, in Christo, qui pro peccatoribus pependit in ligno. Sic Paulus gloriatur in cruce, hoc est, in Domino crucifixo.

Sacramentum salutis nostrae. Rigaltius ait, Eo sensu omnia quae Christus gessit in carne, sacramenta sunt [Col. 1081C] nostrae salutis.

Locaque quae aurum. Minime necesse est ut ad auri vel argenti fodinas damnati essent confessores; sufficit, quod ex istis terrae visceribus illa malorum irritamenta soleant effodi. Certe Plinius ait, lib. IV. Numidiam nullius rei praeter marmoris Numidici, ferarumque proventu insignem.

Transversariis. Rigaltius ait, Transversaria dicit quae cohibent atque impediunt. Vitruvius lib. VIII. cap. 6, et X. cap. 11. Catenae, annulis ex quibus constant, ad motum omnem se accommodant; transversaria autem ferramenta compedibus interposita, numellarum instar torquent.

Semitonsi capitis capillus horrescit. Rigaltius ait, Deformitate sua horrorem infert spectantibus. Epist. seqq. semitonsis capitis capillaturam adaequasti. Horatius, Curtatus inaequali tonsore capillos. Ita ad remos damnati raduntur, ut si fuga elabi quaerunt, possint dignosci et retrahi.

[Col. 1081D] Facultas non datur offerendi. Martyribus in Deciana persecutione utcumque duriter habitis beneficium hoc non denegatum. Vid. Ep. IV.

Praemeditari excusare. De hac versione alibi actum.

Sexagenarium fructum. De centenario martyrum, sexagenario virginum proventu, in lib. de Habitu Virgin. actum.

Stare ad promissum Dei praemium. Huic statui opponitur in lib. de lapsis, ad veniam stare. Porro saepius observavimus, ex veteris Ecclesiae sententia, martyres peculiari privilegio, non expectato die judicii consummari. Unde infra dicit, paratos omnes ad divinam et coelestem gloriam: nimirum ad martyrium.

Has mundi tenebras. Quae fortassis sub dio et rutilante sole: graviores iis, quas ad metalla damnati, et intra terrae viscera defossi, sentiunt.

[Col. 1082A] Contra haereticorum injurias. In causa Baptismi haereticorum, cum Cypriano in concilio stetisse hos Numidas, supra observatum est.



ANN. CCLVII. EPISTOLA LXXVII.

Sacramenta occulta nudare. Rigaltius ait, Sacrarum Scripturarum arcana, mysteria, difficultates, sensus abditos: incerta et occulta sapientiae divinae.

Ad credulitatem accedere. Rigaltius ait, Ad fidem Christianam.

Alterutrum adjutores. Rigaltius ait, Invicem alter alterutrum adjuvantes. Supra, Epist. LXIV, alterutrum ad se venientes.



EPISTOLA LXXVIII.

Secundum latitudinem ejus. Rigaltius ait, Latitudinem pectoris dicit de pectore viri sancti, quod esse solet [Col. 1082B] in Dei laudes et bonas operationes foecundum et magnificum.

Accepimus id quod a Quirino et a te ipso misisti sacrificium. De quo mentio habetur in superiore Epistola, et fortasse in libris Quirino inscriptis.

Opere mundo. Creatura seu animali mundo. Pro , legisse videtur, .

Ita et in vestrum respiciat. Rigaltius ait, Epist. seq. Et erit in tempore respectus illorum.



EPISTOLA LXXIX.

Accepimus oblationis nomine quantitatem. Rigaltius ait: Pecuniae summam quam de suo quisque contulerat: vel quam de propria sua quantitate Cyprianus submiserat. Observavimus ad praeced. Epistolas.

Felix scripsi. Haec lectio omnino admittenda videtur; nam ut Felix qui primus in Epistolae fronte comparet, omnino in ejusdem calce praetereatur, ab [Col. 1082C] usu communi alienum est. Quinimo ut mentio reliquorum fieret, qui aut subscripserant aut legerant: illo qui scripserat omisso, minime accommodum videtur. Quis sit Eutychianus quem Polianus episcopus Dominum appellet non promptum est conjicere. Salutationis formula satis usitata est ut quis dominus frater dicatur. Vid. Ep. LXXVII, et alibi.



EPISTOLA LXXX.

Sub ictu agonis. Rigaltius ait: Epistola sequenti dicet, Sub illo confessionis momento.

Rescripsisse Valerianum ad senatum. Mirabilis haec rerum mutatio non videtur silentio praetereunda. Hic est ille Valerianus Imp. de quo Trebellius Pollio refert: Nobilis genere, patre Valerio, censor antea, et per dignitatum omnes gradus suis temporibus ad maximum in terris culmen ascendens, cujus per annos 70, vita laudabilis in eam conscenderat gloriam, ut post omnes honores et magistratus insigniter gestos, imperator [Col. 1082D] fieret; non, ut solet, tumultuario populi concursu, non militum strepitu, sed jure meritorum et quasi totius orbis una sententia. Denique si data esset omnibus potestas promendi arbitrii quem imperatorem vellent, alter non esset electus. Et ut sciatur quanta vis in Valeriano meritorum fuerit publicorum, ponam senatusconsulta, quibus animadvertant omnes, quid de illo semper amplissimus ordo judicaverit. Duobus Deciis Coss. VI. Cal. Novemb. die, cum ob imperatorias litteras in aede Castorum senatus haberetur, ireturque per sententias singulorum cui deberet censura deferri (nam id Decii posuerant in senatus amplissimi potestate), ubi primum praetor edixit: Quid vobis videtur, P. C., de censore deligendo? atque eum qui erat princeps tunc senatus sententiam rogasset, absente Valeriano (nam ille in procinctu suo cum Decio agebat): omnes una voce dixerunt, interrupto more dicendae sententiae, Valeriani vita censura est. Ille de omnibus judicet qui est omnibus [Col. 1083A] melior. Ille de senatu judicet qui nullum habet crimen. Ille de vita nostra sententiam ferat, cui nihil potest objici. Valerianus a prima pueritia censor fuit. Valerianus in tota vita sua fuit censor. Prudens senator, modestus senator, gravis senator. Amicus bonorum, inimicus tyrannorum, hostis criminum, hostis vitiorum. Hunc censorem omnes accipimus, hunc imitari omnes volumus. Primus genere, nobilis sanguine emendatus vita, doctrina clarus, moribus singularis, exemplum antiquitatis. Quae cum essent saepius dicta, addiderunt, omnes: atque ita discessum est. Accedit ad laudem viri hujus, quod Christianis impense faveret, ita ut, referente Dionysio Alexandrino, . , . Sed post haec omnia, consiliis Macriani impii hominis et magi in transversum actus, cum ad oppugnandam [Col. 1083B] Ecclesiam se convertit; Persico bello implicatus, et ab illo ipso Macriano, consiliorum adversus Ecclesiam auctore, proditus; in barbari hostis potestatem venit, ibique miserrimam serviens servitutem, quamdiu vixit, scabelli vicem gessit: ab impotente victore calcatus; cui incurvato dorso, et in cervice ejus pede posito, is equum conscensurus se levabat: nec intercessio regum qui Persae assistebant; nec metus populi Romani, et filiorum Valeriani, qui in imperio succedebant, quidquam profuere; immo prorsus inultus periisset, nisi Odenatus Palmyrenus, collecto exercitu ferocientis barbari impetum fregisset; et insuper familiae Marciani miseras reliquias, qui ab Aurelio caesus, stirpitus delevisset.

In continenti animadvertantur. Rigaltius ait: Aliquando dies negandi, hoc est Christo renuntiandi, praestituebatur; ut lib. de Lapsis, cum dies negantibus praestitutus excessit.

In Caesarianas possessiones descripti. Lectio codicis Veronensis quae habet, et scripti; manuducit ad magis [Col. 1083C] probatam, ascripti. Satis notum est ex juris Caesarei scriptoribus qualem servirent servitutem ascriptitii glebae.

Valerianus imperator orationi suae. Rigaltius ait: Orationem hic vocat, quod supra rescripsisse Caesarem dixit. Caeterum imperator oratione in senatu habita auctor erat senatui censendi, quod tum e republica esse videbatur Ejus nodi est illa Antonini de Donationibus inter virum et uxorem oratio, quae ab Ulpiano refertur. Quaecumque cum oraculi praerogativa, in senatu olim ab imperatoribus erant proposita, tamquam reipublicae in commodum cessura, Orationes dicebantur: inde omnes constitutiones inscriptae ad senatum, orationes principum dicebantur. Ita lege Theodosii et Valentis ad Senatum dicitur: Hac oratione sancimus, ut pater etiam infantibus filiis successionem, sive ille, matre ejus moriente, adeundae haereditatis; vel petendae bonorum possessionis fuerit executus officium, sive ista neglexerit, morienti filio infanti, in qualibet aetate sine [Col. 1083D] ambiguitate succedat.

In Caemeterio. Area nimirum ubi cum plebe christiana ad cultum Dei solemnem convenerat, imperatore Valeriano nequicquam vetante, unde in terrorem majorem incutiendum, ibidem in illum animadvertebatur. Martyrologium Rom. illum in coemeterio Callisti passum refert, ubi etiam Cornelii martyrium memorabatur, nec non B. Cypriani; quod ideo factum dicitur ne sancti praesules qui tempore Decianae persecutionis, vitae sanctimonia, animi robore, et frequentibus epistolis inter se conjuncti, ac eodem die coronati fuerant, in loco etiam venerationis disjungerentur. Verba refero Francisci Mariae Florentinii, in notis ad Martyrolog. Rom.

Et cum eodem Quartum. Presbyter hic videtur, aut nominis alicujus, siquidem nullo cum additamento designatur. Quae de Felici, Agapeto, Donatiano, Faustino, Praetextato, Laurentio, Epolito, Afra, et Militibus [Col. 1084A] 165 addi solent, auctorem aliquem martyrologiis vulgatis fide digniorem desiderant.

Praefecti in Urbe. Praefecti urbis munus erat illicita collegia coercere; sed hoc nomine a Cypriano omnes alii magistratus videntur intelligi.



EPISTOLA LXXXI.

Frumentarios esse missos qui me Uticam perducerent. In itinere ad Uticam proconsul submisit frumentarios suos qui apprehenderent Cyprianum: idem redux ad Carthaginem stratorum opera utebatur. Utrique ad feralia mandata ministri opportuni. Unde, pace Rigaltii satis consistunt quae hic et in Actis leguntur. Rigaltius ait, Vita Cypriani quae fertur ab ejus diacono Pontio perscripta, rhetoricae dictionis gratiam magis quam narrationis historicae diligentiam praefert. Adeo, de gestis sanctissimi viri, quae sunt ipsius Epistolis comprehensa, nihil attingit: ac ne istud quidem ad martyrium pertinens; quod cum rescisset se ab frumentariis requiri, perducendumque Uticam, tantisper latuerit, ne [Col. 1084B] suis Carthaginiensibus eriperetur, quorum in oculis martyrium facere exoptaret, ut quae pro Christi nomine perferenda sermonibus et scriptis docuerat, etiam exemplo suo moriens confirmaret. Latuit igitur in secessu abdito. Sic enim ait ipse hac Epistola. Sed ubi secessum habuerit, non dicit: Certe prudenter. Neque enim tutum illi tunc fuisset. At post obitum agonem, Pontius diaconus, qui etiam in exilio comes et familiaris illi fuit, vitam episcopi sui cum traderet posteris, quis hoc eum putet tam jejune tamque exiliter praestitisse, ut quem in locum de consilio charissimorum secesserit, non indicarit: immo totam hujusce secessus historiam praetermiserit? Nam quod exsulasse Carubin, eo qui circumfertur Pontii tractatu legimus, nihil ad istum, de quo hic agitur, secessum pertinet. Nec latuisse frumentatarios dicendus est, qui eo, quo exsulatum ire jussus est, migravit. Caeterum, si quis in eo de vita Cypriani opusculo scriptoris fidem aut diligentiam desideret, eodem ipsum desiderio tangi necesse est circa passionis acta quae Lazius et Morellius ediderunt. Hunc enim Cypriani de hortis suis secessum [Col. 1084C] non exhibent: hoc tantum, ab exsilio reversum in hortos, exinde accersitum perductumque ad proconsulem. Sed neque Augustinus frumentariorum meminit, martyrologia quaedam actis illis consimilia secutus. Nam inter duos apparitores ad passionem curru portatum fuisse tradidit: acta, venisse ad martyrem principes duos, stratorem officii et equistratorem. Quae sane temporis illius scriptorum ignorantiam sive negligentiam produnt. Longe aberravit a scopo, qui per metaphoram frumentarios hic dici suspicatur, lictores ipsos qui Christianos ad supplicia raperent, quasi frumentariorum more frumenta Dominica in horreum Dominicum conderent. Quam conjecturam eo magis rideat quispiam, quando sit recta interpretatio, satis aperta et facilis: nec erat magnae lucubrationis opera, pervidere, non alios hic a Cypriano frumentarios intelligi, quam id genus hominum qui militaribus officiis annumerati, specie frumentorum per varias provincias conquirendorum, auscultabant explorabantque si quid adversus Caesaris aut populi [Col. 1084D] Romani majestatem turbaretur, molitionum turbarumque auctores comprehendebant, et quo jussi erant perducebant, aut etiam illico necabant. Est autem apud Eusebium Hist. lib. VI. Dionysii. Episcopi Alexandrini Epistola, scribentis ad Germanum quemdam in haec verba: , is fuit praefectus sub Decio . Ac plerisque locis apud Spartianum, Lampridium et Capitolinum reperire est per frumentarios significari, speculatores, , , , . Itaque Adrianus Caes. sic erat curiosus, non solum domus suae, sed etiam amicorum, ita ut per frumentarios occulta omnia exploraret: nec adverterent amici, sciri ab imperatore suam vitam, priusquam ipse hoc imperator ostenderet. Clarum est illud Capitolini de Maximino: scriptum est ad omnes provincias, missis frumentariis, jussumque ut quicumque Maximinum juvisset, is hostium numero duceretur. Hieronymus in Abdiam cap. I. Eos enim quos [Col. 1085A] nunc agentes in rebus, vel veredarios appellant, veteres frumentarios nominabant. Videantur quae ad Tertullianum de curiosis beneficiariis.

Mutilabitur honor. Honori erant Ecclesiis suis martyres, pariter et ipsi ab iisdem honorandi. Sed pro hominum ingenio, quibus nihil mediocre placet, obsequium facile in cultum transibat; adeo ut animae sub altari jacentes, altaribus passim admoverentur et Angeli Ecclesiarum martyrio coronati, civitatum suarum tutelares Angeli deinceps sint habiti. De Cypriano nostro Carthaginensiuri suorum vindice, memorabilis habetur narratio apud Procop., hist. Vandal., l. II, c, 1. , , , , , ) . , , . , . [Col. 1085B] , , , , , , . ( ) , , , . , , , , , , , . De hac orthodoxorum ab ecclesiis Cypriano dicatis expulsione, agit Victor Vitensis.

Ego episcopus alterius Ecclesiae praepositus. Omnibus [Col. 1085C] Africae Ecclesiis juri metropolitico praeerat: inquit enim Ep XLVI. Latius diffusa est nostra Provincia, habet enim Numidiam et Mauritanias duas sibi cohaerentes: sed jus episcopale arctiori quodam vinculo innodatum; episcopi vocibus preces totius Ecclesiae Deo conceptae; ejus itidem verbis confessio solemnis instituta, praecipue ergo confessio illa quae sanguine sancita, ab ipso repeti debet. Ita Epistola LX ait, quod in Cornelio, Ecclesia omnis Romana confessa est.

Super confessione accepta sententia. Rigaltius ait: Hoc est in confessione nominis, nempe Christiani. Augustinus, contra Epist. Gaud. His sacris litteris eruditus B. Cyprianus in Confessione dixit: Disciplinam prohibere, ne quis se offerat.

Et ibi pati. Rigaltius ait: Apud vos, in oculis Ecclesiae cui sum praepositus a Deo.

Nec quisquam vestrum ultro se gentilibus offerat. Circumcelliones potius quam martyres dicendi sunt, qui persecutorum furores provocant, et mortem sibi accersunt. [Col. 1085D] Et quidem temeritas ista infeliciter ut plurimum cessit. Qui ad certamen ineundum nimis prompti, pariter ad detrectandum praecipites fuere; et festinatus iste cursus solum ad lapsum praestruebat gradum. Merito igitur Ecclesia gliscenti huic malo sufflamen opposuit; ne praefervidi et superbientes homines cum privata clade publicam miscerent. Et recte quidem Theologi statuunt, non debere homines absolute a Deo, vel in precibus petere ut sint martyres; siquidem talis actus, sine exceptione beneplaciti divini, videbitur fluere potius ex praesumptione aut temeritate, quam ex vera spe, aut fide, aut caritate Christiana. Ipsi Patres Eliberitani, imaginibus minime propitii, decreverunt can. 60: Si quis idola fregerit, et ibidem fuerit occisus; quatenus in Evangelio scriptum non est, neque invenitur sub Apostolis umquam factum, placuit in numero eum non recipi martyrum. Rigaltius ait, Hoc Cyprianum in confessione dixisse [Col. 1086A] tradit Augustinus, loco jam citato. Et in veteribus Actis: Paterno proconsuli exquirenti Cyprianus dixit: Cum disciplina prohibeat, ne quis se ultro offerat, et tuae quoque censurae hoc displiceat; ne offerre se ipsi possunt, sed a te exquisiti invenientur, scilicet in civitatibus suis. Horum itaque actorum vetustas claro summi viri testimonio comprobatur. Optandum quidem, ut quae antiqua fuisse novimus, utique et sincera haberemus.

In commune disponemus. Rigaltius ait: Non abs re hoc tam sedulo inculcat: In commune. Praevidebat monarchiae vitia, et abhorrebat maximi mali fomitem. Interim fortassis ille dici potest in commune consulere, qui utilitati publicae vel solus prospicit.



CIRCA ANN. CCXLVI. AD DONATUM LIBER DE GRATIA DEI.

Caecilius Cyprianus. Idem qui Thascius. Vid. Ep. [Col. 1086B] LXVII numerante Pam. 69, nec non Acta martyrii Cyp. Unde parum consulto, in synodo Romana LXX episcoporum quae Gelasio tribuitur, Cypriani martyris opuscula admittuntur; Thascii vero Cypriani scripta tamquam apocrypha damnantur.

Ad Donatum. Editio Spirensis, arti typographicae fere coaeva, ita inscribit: Liber Cypriani ad Donatum. Et quidem plurimi mss. codices consentiunt: apud quos primo in limine, solemnia scripti epistolici verba, et salutis datae praefatio saepius desiderantur. Porro, in nullis exemplaribus, sive impressis, sive scriptis, clausula valedictoria uspiam adjicitur. Fateor D. Augustinum, epistolam appellare; sed recordari oportebit pariter, tractatus de Oratione, de Mortalitate, de Opere et Eleemosyna, de Habitu virginum, et de Patientia, eodem titulo ab illo passim insignitos. Nimirum quatenus libros istos postquam scriberentur, amico singulari, aut totius Ecclesiae communitati, auctor transmitteret; quod in plerisque factum [Col. 1086C] constat: aut quomodo breviculi tractatus et libelli, qui epistolae mensuram non excedunt epistolae passim audiunt. Character operis hujus ab epistolari prorsus abhorret, et revera eo consilio hoc scriptum videtur quo Tertulliani Apologeticus, et Minuc. Felicis Octavius, et similia, tamquam religionis Christianae vindiciae. Siquidem, ut recte observat doctiss. Rigaltius, viri eruditiores cum primum apud Ecclesiam nomen profiterentur, concinnare soliti sectae quam susceperunt, et instituti sui apologias. Quod vero subjicit idem vir eruditus, hoc opus Augustini tempore in exemplaribus anteponi solitum, idque ex libro de Doctrina Christiana constare, non pariter liquet. In loco enim laudato, sub hac forma locum allegat sanctiss. Pater, in quadam Epistola; si autem ordinem duxisset, primam procul dubio appellasset. Immo ita in ordine operum scriptoris hujus variatur, ut nec in impressis libris, nec mss. (rem compertissimam loquor), aut hic tractatus, aut aliquis alius certum locum obtineat.

[Col. 1086D] De gratia Dei. Titulum hunc ceu simplicissimum atque ab ipso Cypriano positum retinemus: hoc praefati, ex librariorum ingenio hunc et reliquos fere omnes appositos. Huc enim respexisse omnino videtur Pontius, quando ait: Quis emolumentum gratiae per fidem proficientis ostenderet? Licet enim is eo in loco id agat, ut pro secessu B. Martyris apologiam institueret, in medium afferens scripta illa quibus caruisset Ecclesia Dei, si primo Decianae persecutionis turbine Cyprianus fuisset ereptus; tamen cum ex rebus in secessu deinceps per decennium gestis, scripta etiam priora auctoramentum et lucem foenerarentur, non temere etiam illa, eidem secessui et saluti exinde partae, imputabat Pontius.

I. Bene admones. Ruffinus prologo in Orig. homil. in Numeros, loci hujus meminit dicens: Utar verbis tibi, frater, beati Martyris, bene admones, Donate charissime.

[Col. 1087A] Promisisse me memini. Haec et plurima quae sequuntur ad ornatum interposita videntur, ad exemplum scriptorum Platonis et Ciceronis; et praesertim Minucii Felic. in Octavio suo, quem manifeste Cyprianus in toto hoc apparatu imitatur. Varronem de hoc scribendi genere admonet Tullius, in praefatione Quaestionum Academicarum: Puto fore ut cum legeris mirere id nos locutos inter nos, quod numquam locuti sumus, sed nosti morem dialogorum. Inepte ergo sciolus quidam, ne forte aliquid desideraretur, suo Donati nomine epistolam commentus est, quae Cypriani responso aditum faceret; quin ea, licet in unico exemplari reperta, a Pamelio, qua erat facilitate, fidem, et Cardinale Baronio laudem meruit. Ne vero de fraude sibi facta suspicetur lector, apposuisse non pigebit egregium Epistolium. Sic ergo se habet: Credo te retinere, sanctissime Cypriane, quae nobis fuerit apud oratores garrulitas; unus sensus, una cogitatio, individua lectio. Quare non et in divina lectione ita animis roboramur? Aut non ea semper nobis fuit cogitatio, ut [Col. 1087B] simul crederemus?

Indulgente vindemia. Quamquam festa Gentilium pro impiis et profanis haberent Christiani, de vindemialibus mitius sentiebant, utpote quae levamentum post messis labores, magis quam numinum cultum profiterentur. Et ideo Christiani imperatores, cum alia abolerent, haec retinuerunt. Leg. Omnes dies, c. de Feriis. Illos tantum manere feriarum dies fas erit, quos geminis mensibus ad requiem laboris indulgentior annus accipit, aestivis fervoribus mitigandis, et autumnis foetibus decerpendis, etc.

Studentibus fabulis, i. e, oratione cum studio ac cura composita, quales solent esse Rhetorum . Infra dicitur, studia in aures damus; et Tertul. De Spect.: Ubi voluptas, ibi studium, per quod scil. voluptas sapit: ubi studium, ibi et aemulatio, per quam studium sapit. Fabulae vero voce, narratio rei gestae designatur, sic Minuc. Felix: Iter fabulis fallentibus legebamus, etc.

[Col. 1087C] Petamus hanc sedem. Locum hunc affert D. Augustinus in exemplum picturatae dictionis, et spumeo verborum ambitu diffluentis. Depingit fortasse illos ipsos hortos, quos Pontius eum ad fidem conversum vendidisse memorat, et in quos paulo ante martyrium se recepit.

II. In pectus tuum veniat. Quo tuam benevolentiam promerear.

Divinam indulgentiam. Passim hac voce gratiam divinam intelligit auctor noster, ut et Tertullianus. Ob mirificos et subitaneos effectus, compendium gratiae statim appellatur. At totus hic locus a Tertulliano depromptus. Lib. de Baptism. Nonne mirandum lavacro dilui mortem? Et paulo post: Nos quoque ipsi miramur, sed quia credimus; caeterum incredulitas miratur, non credit; miratur enim simplicia quasi vana, magnifica quasi impossibilia, etc.

Exponeret. Deponeret: sensu apud auctorem nostrum, [Col. 1087D] et Tertullianum usitatissimo.

Genuinum situ materiae. Mala naturalia quae quasi situ et sordibus veteris hominis unde prodierunt obducta: quibus opponuntur voluntaria, consuetudine diutina in alteram naturam transcripta, quae usurpata appellat auctor noster. Non male codex Bodleianus tertius, genitum ponit: sed nihil facile muto.

III. Mors ista criminum. Baptismus scil. in quo cum Christo morimur, Rom. VI, 4; Coloss. II, 12; ita tamen ut Deo et justitiae ejus deinceps vivamus: quemadmodum exinde Apostolus in locis supra citatis, et alibi passim concludit.

Coeperit esse fidei. Si quid laude dignum jam facimus gratiae divinae acceptum referendum; si quid olim commissum, errori humano imputabit clementissimus Deus; vid. Act. XVII, 30; I Tim. I, 1 et 44.

Infulsit. Probata haec lectio, et ex dialecto Africana desumpta. Sic Tertul. lib. de Anima, Examen Valentini [Col. 1088A] semen sophiae infulsit animae. Nec tamen illa quae influxit reposuit, prorsus rejicienda. Min. Fel. Terram fundaverint pondera, et mare licet influxerit liquor, etc. Sed et inluxit dici poterat.

IV.---Illapsa firmitate. Stabili, erecta, sine lapsu. Eadem forma qua Tertul. adv. Marc., lib. IV, ait, si frater illiberis decesserit. Voce hac videtur in flagitium aliquod lapsos perstringere.

Ad licentiam datur. Tantum potes, quantum credis. Sic infra Acceptus Spiritus licentia sua potitur, et alibi Dans credentibus tantum quantum se credit accipere. Vid. c. 42, l. III. ad Quirin.

In medelam dolentium. Lectio olim recepta erat in medulla adolescentium, etc., phrasi duriuscula, sed quae ab Afrorum dialecto minime abhorret. Sensus certe commodissime sic procederet, ut dicat auctor, quod a Baptismo facultas data est, qua extinguatur virus venenorum a natura intimis medullis infixorum; et purgetur voluntate concepta ex malis moribus animorum labes. Pari mente qua supra dicitur, Vel [Col. 1088B] genuinum situ materiae, etc. Sed nihil muto.

Immundos et erraticos spiritus. Daemonia passim immundi spiritus in Evangelio vocantur: nec non et erratici pariter audiunt, Job. I. Mat. XII, 48. I Pet. V, 8. At vero postquam ex Domini promisso Marc. ult. 17, signa eos qui crediderunt haec sequerentur, quod in nomine ejus daemonia ejicerent, etc., atque omnibus e vulgo Christianis jus et potestas illa rata haberetur, adeo ut Tertul. in Apolog. spondere praesumeret, si quis a daemone agitatus juberetur a quolibet christiano loqui, spiritum illum tam se daemonem confessurum de vero, quam alibi deum de falso; et nisi se daemones confessi fuerint christiano mentiri non audentes, ibidem illius Christiani procacissimi sanguinem fundite: hinc factum est ut, quemadmodum apud Judaeos, Act. XIX, 13, nebulones et impostores se pro exorcistis venditarent. jure etiam Caesareo notari ff. leg. I. Tit. de Extraord. Cognit.: Si incantaverit, si imprecatus est, si (ut vulgari verbo impostorum utar) exorcizaverit. [Col. 1088C] Ut malo huic occurreretur, id egit Ecclesia ut probati viri huic muneri assignati essent. Porro siquidem plerique Ethnicorum nefariis mysteriis se daemonum potestati totos mancipassent; servitio Christi, quae vera libertas, non poterant vindicari, donec ejecto malae fidei possessore, meliori hospiti locus relinqueretur: unde iidem qui catechumenis instruendis praefuerant, exorcistarum itidem munere fungebantur. Vide Can. X, Antioch. et XXVI. Laod. ubi ad exorcistae mentionem Balsam. ait , et , , , etc.; pariter Harmenop. in Epit. can. Sect. I. Tit. 9. , interpretatur. In Cod. Theod. leg. 121, de Decurion. exorcistae, tamquam superioris meriti clerici, oneribus civilibus eximuntur. Formula ordinationis exorcistae habetur concil. Carthag. IV, c. 7. Porro munere hoc non tantum presbyteri, sed etiam ipsi episcopi data occasione fungebantur; de Ambrosio id refert Paulinus, de Augustino Possidius, ut [Col. 1088D] alios praeteream.

Occulta plaga. Ad Demet. infra dicit spiritalibus flagris et de Idololat. operatione majestatis occultae flagris caedi. Ita etiam Minuc. Fel. Adjurati per Deum verum et solum, inviti et miseri corporibus inhorrescunt; et vel exiliunt statim, vel evanescunt gradatim, prout fides patientis adjuvat, aut gratia curantis aspirat.

Nec dum corpus et membra. Interea temporis priusquam mutavimus. Licet corporis sarcina gravati adhuc simus, non tamen prorsus saeculi nube caecamur. Plurima in futurum spondet Sp. sanctus, sed et plurima repraesentat. Speramus quidem, sed et potimur.

V. Bella ubique divisa. Infra ait, post dispersas orbe toto multiplices pugnas.

VI. Impletur in succum. Edit. Spiren. et Remb. legunt, Impletur in siccum cibis fortioribus corpus, et arvinae roris. Atque utinam alii editores tam simpliciter [Col. 1089A] et ingenue errare voluissent; nimirum apponendo quod in exemplari invenerunt; promptissimus enim inde foret ad veram lectionem transitus. Postquam vero Erasm. pro critica sua, loco arvinae roris, tororum immemor, assidui nidoris apposuisset, atque alii librarii ad ruinam corporis, pari felicitate emendassent; deploratum fere erat ulcus, et nisi inspectis primis exemplaribus prorsus immedicabile.

Veste pretiosa. Huc respicit Juven. Sat 3. Pinnirapi cultos juvenes. Ad luxum faciebat, ut non humano solum, sed et generoso sanguine oculi pascerentur, et honesta oris forma, et splendida vestis spectaculum commendarent. Porro veste Deo cui ludi instituebantur sacra, damnatos indui solere constat ex Actis Felic. et Perpet. quibus amiculum Saturni impositum.

Ad bestias non crimine. Pam. et Rig. leg. Pugnant ad bestias bestiae. Sed de hominibus agit auctor, quos frigide et populari convicio, minime putandus est bestias appellasse.

[Col. 1089B] Mater et redimit. Commodam sedem pretio mercatur. Spectaculo fortasse non interfutura, nisi filii discrimine invitata.

VII. Prisca carminum facinora. Pamel. et Rigal. legunt Prisca facinora carmine; mss. Suffragiis fultus, doct. Gronovio adstipulante; ab ipsis recedendum duxi.

Incestis error. Pace Rigaltii et aliorum qui horror reposuerunt, mss. sequor et Gronov Nota res est; erroribus scenam argumenta fabularum fere omnium debere. Hinc Thyesteae epulae, Herculis et Thesei parricidia, et (qui tragicorum utramque paginam implet, quemque hoc in loco Cyprianus respicit), Oedipodis incestus. Lectionem hanc confirmat Tertul. qui in Apolog. de hac ipsa re ait: Simul error impegerit, exinde jam tradux proficiet incesti, serpente genere cum scelere. Atque iterum. Ad Nation. lib. de Incesto verba faciens, habet; Neque ignorantiae, neque errori, neque casui opposita sit, etc. Sed ut horror, pro errore [Col. 1089C] scribatur, non est lapsus singularis. Spirens. Pemb. Erasm. supra legerunt Vitae prioris horroribus, pro erroribus.

Patientiam incestae turpitudinis. Omnis nefaria consuetudo, licet non cum propinquis, ita appellatur. Sic virgines vestales violatae incestus postulandae. At interim, nulli adeo propinqui, ac qui ejusdem sexus: in quibus, ut recte ait auctor noster; contra jus et foedus nascendi peccatur.

VIII. Conscium credit. Nimirum qui sibi tantum conscius; quem delator in jus trahere non potest.

Cum vitiis faciens. Stans a vitii partibus, moribusque pessimis digna.

IX. Duodecim tabulis. Postquam colonia civium Romanorum Carthaginem deduceretur, urbs illa alio deinceps nomine Romae aemula facta est. Hinc pariter apud eos theatra, balnea, fora, legum 12 Tabulae, imo et capitolium; V. inf. de laps.

[Col. 1089D] Innocentia nec illic ubi defenditur reservatur. Protegitur, servatur.

Capitali fraude. Qualis scil. excipitur ff. de Aedil. edict. Porro capitalis poena est, quae mortem vel amissionem civitatis continet l. CIII, de verb. Sign. Tertul. adv. Marcion. l. IV, c. 9: Septem maculas delictorum capitalium vocat idololatriam, blasphemiam, homicidium, adulterium, stuprum, falsum testimonium, fraudem. Sic de Poenitentia: Graviora et exitiosa quae veniam non capiunt, homicidium, idololatria, fraus, negatio, blasphemia, utique et moechia et fornicatio, et si quae alia violatio templi Dei. Quae nihil fere aliud sunt quam trium famosorum criminum in varios ramos distributio. His enim ipsa Ecclesia catholica unicam permisit poenitentiam.

Mendacium criminum. Falsae criminationes. Sic Tertullian. de Coron.: Si mendacium divinitatis diabolus [Col. 1090A] operatur, in hac etiam specie a primordio mendax, sine dubio et eos ipse prospexerat, in quibus in mendacium divinitatis ageretur.

Nocentes, nec cum innocentibus pereunt. Duplici injustitia; pereunt innocentes, servantur flagitiosi.

Desertor assecla foedavit. Nudum reliquit.

X. Frustrantis spectaculi. Congiaria, sportulae, missilia, tributorum remissiones, revera populo cui donantur prosunt: spectacula vero solum corrumpunt: aequum ergo ut in muneribus istis utrique pariter frustra essent; et quod populus inutiliter acciperet, perderet honorum candidatus.

XIV. Domini munus. Baptisma nimirum. Alibi hic passim vocatur Gratia Dei. Infra, gratuitum de Deo munus.

Viderit quae in nos. Locutio auctori nostro, et Tertulliano fere perpetua, in Apol. Viderit habitus dum materiae qualitas eadem sit, viderit forma dum id ipsum [Col. 1090B] Dei corpus sit.

XV. Oratio assidua, vel lectio. Sequentia evincunt lectionem S. Scripturarum intelligi. Neque enim per illa saecula, sacra illa volumina, laicis, imo modo baptizatis, interdicta.

Luminemus luce justitiae. Accedo doct. Gronov., qui ita legendum censet, adstipulantibus mss. exemplaribus. In lib. de Opere et Eleem. dicitur: Sol radiat, dies luminat, quemadmodum hoc ipso in loco, ante lineam unam aut alteram, plurimi codices legunt. Hinc apud medii saeculi scriptores, luminare est pingere, et in vernacula nostra lingua, luminator, pictor audit. Interim non est dissimulandum illuminare, et inluminare, saepe saepius legi.

XVI. De bonitate patientiam. Patientiam bonitati consentaneam, et ab ea profluentem, locutione Tertulliano fere perpetua. Adv. Marc., l. II ait: Solus Deus de incorruptibilitatis proprietate felix. Lib. de Patient: Omnem sapientiae ostentationem de patientia praeservat. [Col. 1090C] Paulo supra auctor noster gratuitum de Deo munus. D. Gronov. suspicatur periodum sic esse concipiendam. Facilem de bonitate patientiae mentem, in Deum solida fide tutam, salutaris auditus oblectat. Cujus conjecturae adstipulatur codex eruditissimi Vossii secundus.

Aggredere hoc munus ex more. Pluribus describit morem hunc Tertullianus in Apol.: Non prius discumbitur quam oratio ad Deum praegustetur, editur quantum esurientes cupiunt, bibitur quantum pudicis est utile. Ita saturantur, ut qui meminerint etiam per noctem adorandum Deum sibi esse. Ita fabulantur, ut qui sciant Deum audire. Post aquam manualem et lumina, ut quisque de Scripturis sanctis, vel de proprio ingenio potest, provocatur in medium Deo canere. Hinc probatur quomodo biberit; aeque oratio convivium dirimit. Pariter Clemens Alexandrinus Strom. VII, de Christianorum moribus verba faciens, ait , , , [Col. 1090D] , , etc. Quemadmodum scilicet pietas Christiana ritus alios ab ecclesia Judaica desumpsit, hunc etiam morem de sacris lectionibus, et gratiis ad cibum solemniter agendis mutuata est. Immo vero hoc ipsum publicis generis humani religionibus sancitum. Antequam vescerentur, diis libare instituerunt, inquit Censorinus. Ex eo factum ut proverbio apud ethnicos notarentur, tamquam impii prorsus et scelerati, atque . Et exinde passim in veterum scriptis , animantium carnes denotabant. Quo minus ferendi sunt, qui nulla orationis apud Deum praefatione, caninas agunt epulas, et tamquam Harpyiae in cibos propositos involant. Hoc ergo in loco critica Scaligeri supervacua videtur, dicentis periodum sic concipiendam: Aggredere hoc munus tuo ore magis. Cui accessit Morellius.



ANN. CCXLVII. DE IDOLORUM VANITATE LIBER.
[Col. 1091A]

De Idolorum vanitate. Quae in impressis olim tituli loco praefigebantur, revera Argumentum sive summa contentorum sequentis operis dici deberent. Nos illa tantum retinemus, quae ad scripti designationem videntur maxime accommoda. Notandum porro, illas ipsas rationes quae libellum ad Donatum a Cypriano statim post acceptam fidem conscriptum fuisse suadent, pariter tractatus hujus prorsus Apologetici natales designare. Proinde cum alter vendemialibus feriis, ad finem anni 246 deputetur; hic initio sequentis, hoc est 247, non immerito assignabitur. Tractatum hunc S. Hieronymus, Ep. LXXXIV, ad Magnum, luculento ornat elogio Cyprianus quod Idola dii non sint qua brevitate, qua historiarum omnium scientia, quorum verborum et sensuum splendore perstrinxit? Interim non est dissimulandum, haud [Col. 1091B] pauca a Tertulliano, plurima a Minucio ad verbum huc traducta: sed primis Christianis cor erat unum et anima una, et nemo eorum quae possidebat, aliquid suum esse dicebat, sed erant illis omnia communia, quemadmodum dicitur Act. IV, 32, adeo nulla de plagio actio esse potuit. Quare iisdem pariter armis Athenagoras, Justinus, Clemens, Tatianus, Arnobius, Augustinus, et quotquot adversus Gentilium cultum scripserunt Patres, pugnavere. Immo, quod quis minus exspectaverit, iisdem prius usi fuerant, ut Graecos praeteream, Varro, Cicero et Plinius, nec non et alii passim ethnici scriptores. Unde de hac reverba faciens D. August., l. de Baptis. cont. Petil. non temere refert: Cyprianus de uno vero Deo, adversus multorum deorum cultores disputans multa profert testimonia de libris eorum, quos praeclaros auctores habent. Quid enim accommodatius ad amoliendam invidiam gentilium qui Christianos atheismi insimulabant, eo nomine quod numina ipsorum contemnerent, quam [Col. 1091C] productis in medium eruditissimorum apud ethnicos suffragiis, palam facere, illos eadem cum Christianis de diis sensisse? Porro Pontius, libellum hunc indiciis satis manifestis designans, ait: Per quem Gentiles blasphemi repercussis in se iis quae nobis ingerunt vincerentur? Quo vero jure scripti hujus, una cum aliis nonnullis quae Cypriani secessum praecesserant, in loco prorsus alieno meminerit auctor ille, superius diximus.

I. Reges olim fuerunt. Aut saltem proles regia. Sic luo seu Leucothoe, Cadmi regis Thebarum filia; Tyndaridae, filii Regis Oebaliae. Hercules Jovis, etc. Deus est mortali, inquit Plinius, l II, c. 7, juvare mortalem, et haec ad aeternam gloriam via. Hac proceres iere Romani. Haec nunc coelesti passu cum liberis suis vadit maximus omnis aevi rector Vespasianus Augustus, fessis rebus subveniens. Hic est vetustissimus referendi gratiam bene merentibus mos, ut numinibus adscribantur. Ita et Cicero, l. II, de Nat. deorum: Suscipit vita hominum, et consuetudo communis, ut beneficus excellentes [Col. 1091D] viros in coelum fama et voluntate tollerent. Hinc Hercules, hinc Castor et Pollux, hinc Aesculapius, hinc Liber etiam, hinc Romulus, etc. Similia habet lib. etiam III. Hos ergo recte appellat Cyprianus, deos, non quos sapientes, sed, quos vulgus colit.

II. Castor et Pollux. Si tanti esset rem levis momenti mutare, reponere hic oporteret Castores; ita enim Minucius, unde haec desumpta videntur, scribit; et mss. plurimi suffragantur.

Hercules ut hominem exuat. Non video, inquit idem Cicero, quo pacto ille, cui in monte Oetaeo illatae lampades fuerunt, ut ait Accius, in domum aeternam patris ex illo ardore pervenerit.

Antrum Jovis in Creta. Tres, inquit Cicero ubi sup., Joves numerantur, ex quibus primus et secundus nati in Arcadia; tertius Cretensis Saturni filius, cujus in illa insula sepulchrum ostenditur.

Signare nummos. Tert. Apol., c. 10. Ab ipso primum [Col. 1092A] tabulae, et imagine signatus nummus, et inde aerario praesidet. Primus tamen Romae nummos percussit Servius Tullius, si Plinio fides.

Rusticitatis. Ruris, quamquam Papias distinguat. Rusticitas est morum; rusticatio est operis; cultura terrae.

Mauri vero. Tertull. in Apol.: Unicuique provinciae et civitati suus deus est; ut Syriae Astartes, ut Arabiae Disares, ut Noricis Belenus, ut Africae Coelestis, ut Mauritaniae reguli sui.

Cultura. Sic Tertul. de Idol. Idololatriam, in homines esse culturam.

Hoc ita esse Alexander M. Rigaltius contendit, haec revera ad alterum Alexandrum, nimirum Polyhistorem pertinere: quae conjectura in tantum ipsi placuit, ut ter ingesserit. Nimirum hic loci, in notis ad Tertullianum, et etiam ad Minucium. Decepti erant nimirum Cyprianus, Athenagoras, Minucius, Augustinus, immo probatissimi etiam apud ethnicos scriptores, qui omnes litteras ab Alexandro magna, matri [Col. 1092B] Olympiadi scriptas referunt, in quibus arcanum hoc de numinum natalibus, metu ipsius potentiae extortum perhibetur. Unus vero Tertullianus rem ipsam, si Rigaltio fides, dicitur assecutus; qui Cornelii Lentuli paedagoga tribuenda demonstrat, dum ait, Quod Aegyptii narrant, et Alexander digerit, et mater legit. Ubi voces illae Alexander digerit, vult respicere; et quae sequuntur, mater legit, scripta nescio quae matri ejus dicata, ait liquido denotare. Mihi quidem nondum constat Aegyptios sacerdotes potentiam servuli Graeculi adeo timuisse, nec dum matri pauperculae a Polyhistore librum fuisse inscriptum didici. Unum hoc scio, vocem digerere apud scriptores nostros nihil amplius innuere, quam rei alicujus qualemcumque enarrationem. Ita Tertul., lib. de Patientia ait: Si de aliquo bono sermo est, res postulat contrarium quoque boni recensere: quid enim sectandum sit magis illuminabis, si quod vitandum sit, proinde digesseris, etc. Sic et Pontius: Ut exemplum in litteras digeratur. [Col. 1092C] Porro quis credet Cyprianum errare potuisse in volumine laudando, quod pro insigni habuit? aut Athenagoram qui diserte ait colloquia haec cum sacerdotibus , contigisse? aut Augustinum hallucinatum, qui ter in libris de Civitate Dei epistolam hanc citat; dicitque a Leone sacerdote haec Alexandro prodita; monetque lectores ut Epistolam ipsam adeant, et recolant quae legerunt? Sed litem dirimat Plutarchus, in Alexandri rebus si quis alius versatissimus, et in historia testis locuples. Is in Alexandri Vita ait: , , , , , , , etc.

Cur nos hodieque nascuntur? Plin., l. II c. 7: Matrimonia quidem inter deos credi, tantoque aevo ex his neminem nasci, et alios esse grandaevos semperque canos, [Col. 1092D] alios juvenes atque pueros, atricolores, aligeros, claudos, ovoeditos, et alternis diebus viventes morientesque, puerilium prope deliramentorum est.

IV. Perfidia provenit. Feliciter successit. Sic infra, generis magnitudo provenit. Vid. Tertul. de Spectac. et Adv. Marc. l. I.

Deam quoque Cloacinam. Cloacinae simulacrum in cloaca maxima repertum Tatius consecravit; et quia cujus esset effigies ignorabat, ex loco illi nomen imposuit. Arnob. l. I.

Pavorem Palloremque. Pariter apud Ciceron. disputatur, l. III de Nat. deor.: Amor, dolus, metus, labor, invidentia, fatum, senectus, mors, tenebrae, miseria, querela, gratiae, fraus, pertinacia, parcae, hesperides, somnia: quos omnes erebo et nocte natos ferunt. Aut igitur haec monstra probanda sunt, aut prima dellenda.

Ab Orbitatibus Orbona. Haec omnia in mss. probatissimis [Col. 1093A] desunt, et sensum perturbant; tamen quia in Beneventano, Veronensi, Corbeiensi, et uno saltem e quatuor Vossianis comparent. retinemus. De Orbona apud Plinium, l. II et Cicer., l. III de Nat. deor. occurrit mentio. Orbati liberis parentes in tutela sunt Orbonae, inquit Arnobius. Quod forte Suburbanae, quae erat lectio recepta, locum fecit. Aut pro orbitatibus Orbona, inversis ultimis litteris factum, ab Orbitate suburbana.

Caeterum Mars Thracius. . Lycophron vocat.

Est et Venus Calva. Lactant. l. I, c. 20: Urbe a Gallis capta; obsessi in Capitolio Romani, cum ex mulierum capillis tormenta fecissent, aedem Veneri Calvae consecrarunt.

Regulus auspicia servavit. Valerius Max. l. I, cap. de servata Religione ait: In his quae ad custodiam Religionis attinent nescio an omnes M. Attilius Regulus praecesserit. Dein paucis interpositis subjungit. Potuerunt profecto dii immortales efferatam mitigare saevitiam; [Col. 1093B] caeterum quo clarior esset Attilii gloria, Carthaginenses moribus suis uti passi sunt.

Mancinus religionem tenuit. Eatenus scil. quod postquam Lanuvii in Hispaniam ituro prodigia acciderant, territus, converso itinere, Genuam petiit: qui ibi scapham ingressus, alio prodigio, quod tamen sprevit, terrebatur. Vid. Val. Max. l. I, cap. de Prodig.

Pullos edaces Cic. l. II de Divinat.: Flaminius non paruit auspiciis: itaque periit cum exercitu. At anno post Paulus paruit: num minus cecidit in Cannensi pugna cum exercitu?

C. Caesar ante. Cicero de Divin. l. II: Quid ipse Caesar? cum a summo aruspice moneretur, ne ante brumam in Africam transmitteret, nonne transmisit? quod ni fecisset, unum in locum omnes adversariorum copiae convenissent. Ita Sueton. in Jul. c. 95.

VI. Hos et Poetae daemonas norunt. Notandum vocem pridem fuisse mediae, imo laudatae, significationis: neque melius intelligentiae quam a scientia cognomentum accepere. Unde in sacris litteris quinquies [Col. 1093C] tantum mali spiritus daemones vocantur, sed passim daemonia audiunt. Postquam vero Valentiniani aliique Gnostici sive Aeones suos tamquam mundi conditores et rerum arbitros depraedicabant, malos genios Ecclesiae patres daemonas appellabant: bonos vero, Angelos semper dixere.

Praecipuus Hostanes. Plin. l. XXX, c. 1.; Primus extat (ut quidem invenio) commentatus de ea Ostanes, Xerxem regem Persarum bello, quod is Graeciae intulit, comitatus; ac velut semina artis portentosae sparsit, obiter infecto, quacumque commeaverat, mundo. Hic maxime Ostanes ad rabiem, non aviditatem modo scientiae ejus, Graecorum populos egit.

Plato et Hermes. Alter in Timaeo, alter in Poemandro.

VII. Somnos inquietant. Quo spectant fortassis illa Judae Apostoli. .

IX. Quod vero templum. Tertul de Spectat. c. 10, habet: Nec minus templa quam busta despuimus. Minuc. [Col. 1093D] Fel. Templa ut busta despiciunt. Pariter Arnob. l. I et Clem. Alex. in Protrept. aliique ex Patribus adversus illa defunctorum sepulchra, et claustra numinum invehuntur. Interim Ecclesias, , , areas, et loca Dei omnipotentis cultui sacra, semper admisere. Simile observare est in voce Arae sive , a qua abhorruere perpetuo Christiani: altaris vero sive nomen, ultro amplexabantur.

Nec nomen Dei quaeras. , etc. Justin. Apol. II. Ita quodlibet Dei nomen . Minuc.: Nec nomen Deo quaeras, Deus nomen est illi.

Vulgus in multis naturaliter Deum confitetur. Haec res peculiari commentario Tertulliani argumentum fecit, nimirum, de Testimonio animae.

XIV. Ad agnitionem veritatis ocularent. Locutio a Tertulliano mutuata. Hirundo si excaecaverit pullos, [Col. 1094A] novit illos oculare rursus de sua Chelidonia. Qua voce similiter utitur in lib. de Pudicitia.

Quod est Christus. Jam mystici corporis membra, deinceps gloriae ejus participes.



CIRCA ANN. CCXLVIII. TESTIMONIORUM AD QUIRINUM ADVERSUS JUDAEOS



PRAEFATIO IN DUOS LIBROS PRIORES.

Obtemperandum fuit. Tractatus istos Cyprianum scripsisse, et Testimoniorum libros olim appellatos, non tantum Beda et Gennadius, aliique sequiorum temporum auctores fidem faciunt; sed Pelagius. Hieronymus et Augustinus, id ipsum testantur. Scilicet, Pelagius Testimoniorum libros scribens, se imita orem, immo expletorem operis beati martyris Cypriani scribentis ad Quirinum fatetur, ut inquit Hieronymus, adv. Pelagianos, l. I, c. 9. Quod et Augustinus repetit iisdem fere verbis l. IV contra duas Epistolas Pelagianorum, c. 8 et 10. Quinimo observare licebit, non [Col. 1094B] modo duos priores libros, sed et tertium, ex patrum praedictorum sententia, Cypriano tribuendum. Siquidem illa loca ex Jobi XXV, I Jo. I, et Psal. LI (ab ipsis laudata ex libro Cypriani ad Quirinum), non in priorum aliquo, sed ultimo reperiuntur. Immo Hieronymus disertissimis verbis, non modo librum, sed ipsum etiam caput designat; dicens, in quinquagesimo quarto titulo tertii libri poni, ubi etiamnum habentur. Rigaltio itaque requirenti, unde liber tertius, quem certe non habet vetus editio, respondere licebit, quod ab eodem Cypriano, licet aliquanto serius, a quo priores, prodiit.

Tractatum hunc non nisi post Cypriani episcopatum fuisse transmissum, ostenderet Quirini sub filii titulo compellatio: nisi illa in quibusdam codicibus desideraretur; et insuper constaret, non modo episcopos, sed etiam presbyteros, pariter suos discipulos titulo isto compellasse. Quo tempore ad Quirinum hoc scriptum dirigebatur illum neophytum fuisse, hinc suadetur; siquidem dicat Cyprianus: Legenti [Col. 1094C] tibi interim prosint, ad prima fidei lineamenta formanda; et deinceps: Bibere uberius, et saturari copiosius poteris; si tu quoque ad eosdem divinae plenitudinis fontes. nobiscum pariter potaturus accesseris. Unde si ad Quirinum in Ep. LXXVII et LXXVIII pari fere passu cum Cypriano nominatum (quod satis verisimile videtur) haec pertineant, certe longe ante extrema Cypriani tempora perscripta fuisse comparebit. Aut si forte libelli isti serius aliquanto missi fuerint, materiae tamen sylvam pridem collectam digestamque minime dubitaverim. Proindeque non prorsus absurdam fuisse lectionem illam ms. codicis D. Vossii quae ait, Libellus compendio brevi ante digestus est. Revera quisquis scribendi methodum a Cypriano usurpatam diligenter consideraverit, facile animadvertet hoc ipsi post acceptam fidem primum fuisse studium, ut non tantum in S. Litteris fieret versatissimus; sed ut illas quasi in locos communes accurate digestas in numerato haberet. Hoc enim ipsi solemne et fere [Col. 1094D] perpetuum est: ut in quocumque argumento versetur, sacrae Scripturae testimonia glomeratim proponat, et tamquam ex armamentario instructissimo in aciem producat. Quod lectorem in limine fere operis observasse minime pigebit.

Demum cum formula illa sub qua passim in his scriptis citantur S. Litierarum testimonia, et ipsae SS. Librorum nomenclaturae, prorsus diversae sint ab iis quae in reliquo opere occurrant, varietatis istius (quando utrorumque eumdem fuisse auctorem constiterit) vix alia ratio reddi poterit, quam quod diversis temporibus scriberentur; et proinde dicendum, tractatum hunc reliqua omnia quae sequuntur praevertisse.

Sperabam quidem ex largo hoc quod in tractatu isto habetur Scripturarum spicilegio ad versionis latinae quae Hieronymianam praecessit restitutionem, gradum aliquem praestrui potuisse. Et certe, si modo [Col. 1095A] sibi ubique constaret Cypriani textus, loca illa quae a lectione vulgata discrepare deprehenduntur, pro antiquae versionis reliquiis non immerito haberemus. Sed cum ea sit lectionum in mms. codicibus varietas, ut plura simul occurrant quae a vulgatis discrepent; et in his quid a Cypriano scriptum fuerit, codicibus sibi invicem non respondentibus, minime constet: porro cum primorum saeculorum patres, in S. Scripturis laudandis diversimodo se habeant, curam hanc ceu tantum non deploratam censemus. Flam Nobilius aliique viri eruditi, Tertulliani, Cypriani, Hilarii, Ambrosii, Hieronymi et Augustini lectiones Scripturarum, ex libris impressis affatim ingerunt; parum memores in codicibus mss. rem aliter atque aliter passim se habere. Interim gratiae immortales Deo opt. max. habendae sunt: cujus providentia comparatum est, ut in pene infinita vocularum discrepantia, rerum momenta et doctrinae ordo usque inviolata permaneant. De scripturis nulla pene lis est, licet de scriptione ubique dubitetur.

[Col. 1095B] Judaeos secundum quae fuerant. Cyprianus in Magistri scriptis adeo libenter et fere perpetuo se exercuit, ut paucissima praeterierint, quae non libello ejusdem prorsus argumenti denuo tractaverit. Quemadmodum enim de Baptismo commentarium edidit Tertullianus; ita de Gratia Dei, sive Baptismo ad Donatum (ut Epistolas ad Jubaianum, Pompeium aliosque ea de re praeteream) scripsit Martyr noster. Quomodo de Idololatria egit Tertullianus, sic de Idolorum vanitate disseruit Cyprianus. Porro deinceps videre erit tractatus Tertulliani, de cultu foeminarum et Virginibus velandis; de Patientia, ad Scapulam; ad martyras, de Oratione, de Poenitentia, de Praescriptione; quasi , respici ab auctoris nostri scriptis, de Disciplina et Habitu Virginum; de Bono Patientiae; ad Demetrianum; de Exhortatione Martyrii; de Oratione dominica: de Lapsis; de Unitate Ecclesiae. Quae omnia semel hic indigitasse suffecerit.



LIBER PRIMUS.
[Col. 1095C]

I. Judaeos in offensam. Fastus Judaeorum validissimum opposuit obicem quominus in obsequium fidei venirent. Rectissime ergo hinc exordium sumitur; quemadmodum olim a Sancto Stephano factum, et ab Apostolis in Actis, atque Epistolis videmus praestitum.

Ejecit de Aegypto. Lectio Cypriano, nec non Tertulliano fere perpetua; nata videtur ex homonymia vocis [Figure: [Hebrew Text] 1Kb] quae rei non ascensum modo, sed mutationem status aut loci fere omnem denotat. Quod in graeco , latino tollo, nec non et vernaculis nostris linguis passim obtinet.

Derelictus est Juda. Licet in mss. plerisque desiderentur quae sequuntur ad finem hujus capitis; tamen cum in Spirensi, reliquisque impressis compareant, et etiam vulgatam versionem non sequantur; pro nupero assumento minime ducimus.

II. In Basileion. Regnorum, puta Judae, et decem [Col. 1095D] tribuum sive Israel s. Sero admodum ex hebraeis fontibus hauserunt Christiani; unde etiamnum Graeca nomenclatura plerorumque S. Codicis librorum, ad vernaculas nostras linguas pervenit. Inde Genesin, Exodum, Leviticum, Deuteronomium, etc. appellamus. Codices aliqui mss. Latinis verbis haec efferunt, sed pauci prae reliquis qui Graecam nomenclaturam agnoscunt; proinde nihil mutandum censemus. Idem de formula laudandi Evangelia cata Matthaeum, cata Joannem, etc. dicendum.

III. Ruris passeres. avis sive passer. In textu heb. est [Figure: [Hebrew Text] 1Kb] quam vocem retinuerunt Aquila et Symmachus, et scripsere; unde utrisque vocibus retentis; lectio, in Graecis exemplaribus obtinuit.

Metatura falsa. In Heb. [Figure: [Hebrew Text] 1Kb] , sed cum arundine non modo scriberent veteres, sed et metirentur; pro stylo scribae, metatura substituebatur. [Col. 1096A] Ex contortis arundinibus funiculus mensorum, Zach. II 1. appellatur.

V. Fide mea. In graeco textu habetur , alia exemplaria, et fortasse antiquiora, transpositis vocibus legerunt , quam lectionem sequuntur exemplaria nonnulla Novi Testamenti, ad Heb. X, 38. Vid. l. III. hujus scripti c. 42.

VIII. Renovate inter vos novitatem. Novate vobis novale, inquit Interpres Vulg., sed prior lectio est Tertulliani, qui aliquando novitatem, aliquando etiam novamen reddit.

IX. Ne dicant. LXX Interpretes habent, . Lectionem hanc agnoscit Paraphrastes Chaldaeus, qui reddit [Figure: [Hebrew Text] 1Kb] . Ad mentem auctoris nostri sic locum explicat Procopius. , , , , , [Col. 1096B] , .

XI. Quia non permanserunt. Haec licet mss. suffragio destituantur, tamen ex versione a vulgata aliena, et Cypriani consona; auctoramentum sibi praestant. Quod de sequentibus, pariter in exemplaribus desideratis dicendum.

In plebem. Hellenistae, ut gentem Israeliticam ab ethnicis distinguant, appellare amant; quam vocem studiose vertit Noster: cui solemne est fideles, plebem, et plebem stantem dicere. Minus accurate Tertullianus; populum dicit; quemadmodum vulgatus interpres et alii passim veteres.

XV. Domum in nomine. Ubi Deus revera inter homines habitabat; et propitiatorium pro totius mundi peccatis exhibuit. Hanc vero corporis sui in templo Hierosolymitano praefigurationem Dominus noster in Evangelio passim declarat.

[Col. 1096C] XVI. Holocautomata arietum. Voce hac utuntur Irenaeus et Tertullianus, et vetera vulgatae versionis exemplaria.

Non est mihi voluntas. Locus a nemine fere antiquorum patrum praeteritus, quando de sacrificio novi foederis sermo occurrit. Late eum explicat Irenaeus adv. Haeres. l. IX, c. 30: Dominus noster suis discipulis dans consilium primitias Deo offerre ex suis creaturis, non quasi indigenti, sed ut ipsi nec infructuosi nec ingrati sint; eum qui ex creatura panis est accepit, et gratias egit dicens: Hoc est corpus meum: et calicem similiter, qui est ex creatura quae est secundum nos, suum sanguinem confessus est. Et novi Testamenti novam docuit oblationem, quam Ecclesia ab apostolis accipiens, in universo mundo offert Deo, ei qui alimenta nobis praestat, primitias suorum munerum in novo Testamento, de quo in duodecim prophetis Malachias sic praesignificavit: Non est mihi voluntas in vobis, dicit Dominus omnipotens, et sacrificium non accipiam de manibus vestris; Quoniam ab ortu solis ad [Col. 1096D] occasum, nomen meum glorificatur inter gentes, et in omni loco incensum offertur nomini meo et sacrificium purum, quoniam magnum est nomen meum in gentibus, dicit Dominus omnipotens. Manifestissime significans per haec, quoniam prior quidem populus cessavit offerre Deo: omni autem loco sacrificium offertur Deo, et hoc purum; nomen autem ejus glorificatur in gentibus. Et cap. XXXIII. addit. Quoniam nomen filii proprium patris est, et in Deo omnipotente per Jesum Christum offert Ecclesia; bene ait secundum utraque, et in omni loco incensum offertur nomini meo, et sacrificium purum. Incensa autem Joannes, in Apocalysi, orationes ait esse Sanctorum. Et cap. XXXIV. Offerimus ei quae sunt ejus, congruenter communicationem et unitatem praedicantes carnis et spiritus. Quemadmodum enim qui est a terra panis percipiens invocationem Dei, jam non communis panis est, sed eucharistia, ex duabus rebus constans, terrena et coelesti; sic et opera nostra percipientia eucharistiam, [Col. 1097A] jam non sunt corruptibilia, spem resurrectionis habentia. Justinus Martyr in Dial. cum Tryph. p. 344 D. Edit. Paris. 1636. , , . , . , , , , , , , . , , , , . , [Col. 1097B] , , . , , . Tertul. adv. Marc. l. 3, c. 21, Ut pariter concurreret et Malachiae prophetia: Non est voluntas mea, dicit Dominus, et sacrificia vestra non accipiam; quoniam ab ortu solis usque in occasum nomen meum glorificatum est in nationibus, et in omni loco sacrificium nomini meo offertur, et sacrificium mundum; gloriae scilicet relatio, et benedictio, et laus, et hymni. Lib. IV, c. 1: Sacrificium mundum interpretatur quod sit simplex oratio de conscientia pura. Loco ergo victimarum, et ex caesis animalibus viscerationum, sola apud Christianos superest rationale et incruentum sacrificium, quod Malachiae verbis, [Figure: [Hebrew Text] 1Kb] mincha teora, hoc est, oblatione farrea cum suo libamine, pane scilicet et vino; illo semperque duraturo sacrificio Eucharistico; et [Col. 1097C] precum piarum thymiamate constat.

XVII.---Ante Luciferum. Tertullianus Adv. Marc. l. 5, c. 9, Judaeos refutat, qui nocturnam Vezechiae nativitatem verbis istis designatam satagebant, Dominique nostri natalibus prophetiam asserit.

XX.---Angeli Septem. Ad eum morem in aula Persica septem primarii satrapae privilegio gaudebant, ut assisterent et conversarentur ante faciem Regis. Ex laudato hic loci, necnon alibi, scriptore hoc; satis importune confectum ait Pamelius, Tobiae librum esse canonicum. Minime dubitandum libros Veteris Testamenti qui Apocryphi dicuntur, et in Hebraeis fontibus minime comparent, in libris Graecis quibus Hellenistae utebantur passim reperiri, et proinde jure merito Christiani, qui ab Hellenistis Judaeis Biblia sacra mutuabantur, indiscriminatim testimonia exinde, praesertim adversus Hellenistas desumpserat. Postquam XXII sacri codicis volumina recensuisset Josephus cont. Apion. lib. I. , [Col. 1097D] subjungit. , , , , , , etc. Si quis vero ex Rabbinorum nuperorum placitis, qui juratissimi Christiani nominis hostes, a versione graeca librisque ab Hellenistis vernaculo idiomate conscriptis maxime abhorrent, de veteri Judaeorum indole sententiam ferat, eorumque instituta exinde metiatur; is certe a vero, toto (quod aiunt) coelo aberrabit. Illi namque nihil antiquius habuere quam ut sacram gentis suae philosophiam et res gestas litteris consignarent, aliorumque ea in palaestra studiis impensissime faverent. Quod non tantum ex scriptis Siracidis, Tobiae, Esdrae, Baruchi, Philonis, Aristobuli, Demetrii, Eupolemi, et Josephi [Col. 1098A] dignoscitur, sed ex Sibyllinis carminibus, Phocylide, aliisque Judaeorum personatis lucubrationibus manifestum est.

XXI.---Formosi Oculi. terribiles. Vera videtur lectio Formidolosi in sensu passivo. Ita Sallustius ait: Regibus boni quam mali suspectiores sunt, semperque his aliena virtus formidolosa est. Pariter Cicero: Conservatio stabilis judicii in iis rebus quae formidolosae videntur.

Christo meo Domino. . Librarii, quibus solemne est mutare quod non intelligunt, reposuere. Quae lectio apud omnes fere veteres obtinuit. Et quidem cum Cyrus, liberator populi Dei, Messias ejus sive unctus dicatur, et Domini nostri typum gessit: Verba haec rectissime Domino nostro tribuuntur.

XXIX.---Ut phoeniceum. Lectionem hanc non facile mutamus, praesertim cum codicum suffragio abunde muniatur. Interim dicendum, prorsus verisimile videri auctorem scripsisse quasi russeum, quae codicis [Col. 1098B] Veronensis est lectio, et cujus vestigia remanent in iis libris in quibus scribitur quasi roseum. Idem de locis Tertulliani dicendum adv. Marc. l. IV, c. 10, et etiam in Scorpiaco. Rubrum colorem russeum dici omnibus notum.



TESTIMONIORUM LIBER SECUNDUS.

I.---Dominus condidit. Eusebius et Hieronymus pro legendum contendunt , quibus Hebraeus textus consentit. Philo autem Judaeus, Ignatius, Irenaeus, Clemens Alexandrinus, Tertullianus, Origenes, auctori nostro in hac lectione praeivere, Dominoque nostro verba illa tribuebant; quod Ariani etiam fecere, et nefarii dogmatis ceu certissimum praesidium adhibuerunt. Sed esto, Filium Pater condidit, aeterna nimirum generatione. Aeterni certe Patris non nisi coaevus esse poterit Filius.

II.---Sapientia aedificavit. Totum fere octavum caput, quod huic aditum facit, ab Irenaeo l. IV, c. 37. [Col. 1098C] Justino Martyre adv. Tryph., Tertulliano adv. Herm. Cypriano l. I ad Quirin. c. 1, et Origene . l. I. c. 2. Domino nostro, late et diligenter addicitur: unde merito hoc in contextu Cyprianus, quae de eadem Dei sapientia dicuntur, Ecclesiae ejus mysteriis explicandis adhibet. Quod de excelsa praedicatione ad craterem hic habetur, LXX interpretibus acceptum referendum, qui scripserant ; et videntur legisse pro [Figure: [Hebrew Text] 1Kb] litteris non multum immutatis, et sono minimum variato [Figure: [Hebrew Text] 1Kb] Ecclesiam septenario numero denotari, cap. 20, superioris libri dictum est. Quod v. Domus et templum Dei Christus, cap. 15 ejusdem libri docetur. Reliqua titulus capitis explicat.

III.---Eructavit cor meum. Suaviter irrident Ariani Nicaenos patres et scriptores nostri saeculi Orthodoxos, qui haec et similia S. Litterarum loca, ad Domini nostri divinitatem stabiliendam attulere. Sed considerare oportebat, a Nicaenis patribus hoc imprimis [Col. 1098D] comprobandum incubuisse, fidem ab ipsis commendatam in Ecclesia olim fuisse receptam; seque eo prorsus modo S. Scripturas interpretatos, quemadmodum ecclesiastici scriptores ante motam controversiam interpretarentur; Hunc vero Psalmum non modo Auctor ad Hebr. I, 8. Irenaeus l. IV, c. 66. Justinus Martyr adv. Tryph. Orig. in So. I, et Patres fere omnes Messiae tribuunt; sed hoc a Judaeis ipsis, Chaldaeo Paraphraste, Kimchio, Solom. Iarchi, Aben Ezra praestitum. Textum vero hunc de sermone bono, ad essentiale Dei verbum referendum, non tantum hoc in loco Cyprianum, sed in plurimis Tertullianum intellexisse, in comperto est. Notandum porro veteres divinum , sermonem potius quam verbum appellasse.

IV.---Altum est brachium. D. Hieronymus, licet versionem hanc quae LXX respondet multum mutaverit, fatetur in Commentario locum posse intelligi super [Col. 1099A] Judaeos qui Christum brachium Domini nescierunt. Nec abludit Chaldaeus paraphrastes qui ait [Figure: [Hebrew Text] 3Kb] . Certe Christum esse brachium Dei, praeter Procopium in hunc locum, aliosque consimiles; docuerunt Justinus Martyr Apol 2, et adv. Tryph., nec non Tertul. Adv. Prax. parag. 71 et 72, et de Resurrect. c. 59. Manum vero Domini esse divinum testem appellamus Chaldaeum paraphrasten, qui quod in textu Hebraeo habetur [Figure: [Hebrew Text] 1Kb] reddit frequenter [Figure: [Hebrew Text] 1Kb] quibus verbis Deum opt. max. apud illum scriptorem denotari notissimum est.

In serras formatas. Certissima haec est lectio, et graecae versioni consona, quae habet . Hujus supersunt vestigia in mss. illis qui in seres formatas habuerunt. Recepta huc usque lectio, quae in se retornatas posuit, Itali alicujus librarii videtur commentum, [Col. 1099B] qui (quod id genus hominibus solemne est), ea apposuit quae ipse magis sibi visus est intellexisse. Tota autem haec perioche, in Spirensi, Remboldi, Erasmi et Manutii editionibus desiderata licet fuerit; tamen cum in impressis aliis compareat, et in mss. quam plurimis habeatur, et insuper vulgatam versionem minime referat, retinenda omnino videtur.

V.---Vocavit eum angelus Domini. Suffecisse poterat ad vindicandam hanc auctoris nostri de Christo angelo foederis sententiam, locum parallelum novi testamenti, nimirum I Cor. X, 9 (pro methodo a me usurpata) apposuisse. Quis enim contra Dominum ipsum, ejusve Apostolos veteris instrumenti interpres audiendus erit? Sed cum novatores in hoc argumento nihil non sibi licere crediderint, et audacter doceant, Angelum qui olim Patriarchis et Mosi apparuit, et Jehova fere perpetuo appellatur, creatorum et ministrantium spirituum satellitio annumerandum: unde Socinianorum placitis patentissimus aperitur aditus; (quid enim proderit ostendisse, Dominum [Col. 1099C] nostrum, Deum et Jehova, in S. Scripturis dici, si hoc pariter Angelis quibuscunque legationem aliquam Dei vice obeuntibus tribuatur?) non pigebit dixisse, dogma hoc ab universae primitivae Ecclesiae sententia et fide omnino abhorrere. Quod Christus ceu angelus foederis , per multas paginas diligentissime probat Justinus in Dial. adv. Tryph. atque etiam in Apol. 2. Similiter liter disputat Irenaeus l. III, c. 6, et l. IV, c. 17 et 26; Clem. Alex Paedag. l. I, c. 7; Tertul. adv. Jud. c. 9 et cont. Marcion. l. II c. 27, et cont. Prax. c. 16; Origen in Es. Hom. I. Porro in eadem versabantur sententia qui secuti sunt Patres, Euseb. Hist. Eccl. l. I, c. 2; Basil. adv. Eunom. l. II et l. IV; Athan. l. IV. cont. Arian.: Hilar. de Trinit. l. IV et l. XII; Greg. Naz. orat. 35 et 49; Ambros. in Ep. ad Coloss. c. I, v. 15, et in I Thes. c. IV, v. 16; Augustin. Ep. 112; Synodus Antioch. et Syrm. apud Athan.

[Col. 1099D] Non deerit. LXX habent. , prae timore dimittet tutelam. Tert. celabit, prae timore subducet se.

VI.---Illi Deo. LXX posuerunt , quam emphasin minime praetermittendam duxit auctor noster. Locum pariter allegat Justin. adv. Tryph.

Omnis Rivus. Heb. [Figure: [Hebrew Text] 1Kb] non modo vallem, sed et rivum significat: sed Esaias hic loci alia voce, scil. [Figure: [Hebrew Text] 1Kb] utitur. In lectione vero omnes fere codices consentiunt.

Nomine ejus gloriabuntur. [Figure: [Hebrew Text] 1Kb] sive nomen, Deum apud Hebraeos sonat. Et sub hac notatione hic intellectum arbitrari fas erit. Certe LXX qui posuerunt, [Figure: [Hebrew Text] 1Kb] non [Figure: [Hebrew Text] 1Kb] legisse certum est.

Deus benedictus. Locum hunc allegat Irenaeus l. III, c. 18, et diligentissime premit Tertul. adv. Prax. parag. 13 et 15. Et merito id quidem, quando ut Proclus [Col. 1100A] de fide rectissime dicit , et maxime solemnem formulam contineat, qua in Ecclesia Judaica Deo op. max. honos exhibebatur. Interea agnoscere oportebit, vocem Deus in Spirensi, veteri innominato, Remboldi, et Erasmi editionibus abesse: sed in sequentibus habetur, atque etiam in omnibus mss. quos consului. Quamobrem defectus iste jure merito ab Erasmo librariis imputatur; praesertim cum in Pauli textu vox ista ubique occurrat. Porro [Figure: [Hebrew Text] 1Kb] ex linguae sanctae idiomate, nulla voce addita, Deum ubique significat.

Possidebit ea Exemplaria plurima legunt : sed alia, atque illa non contemnenda, habent , cui lectioni non tantum auctorem hunc sed etiam vulgatum interpretem adstipulari cernimus.

VII.---Non senior neque angelus. Diversitatis hujus quae in versione LXX, et vul. atque hac occurrit, ratio petenda est a vario vocis [Figure: [Hebrew Text] 1Kb] significatu; hanc enim defective scribi pro [Figure: [Hebrew Text] 1Kb] putabant LXX, et [Col. 1100B] seu legatus posuere. Hos sequitur Tertul. adv. Marc. l. IV, c. 22, et prophetiam Domino nostro asserit. Latina vero versio vocem in eo significatu accipiebat, quo senem denotat. Hieronymus autem sensu radicis [Figure: [Hebrew Text] 1Kb] tribulatum reddit.

IX. Praestat agonem. In LXX exemplaribus passim, et Justin. Mart. legitur ; sed etiam olim videtur lectum , sic enim non modo hoc in loco auctor noster, sed et alibi in Epistolis, et etiam Irenaeus et Tertullianus locum efferunt.

Cognoscat ut praeferat mala, commutabit bonum. Lectionem hanc genuinam puto, utpote mss. fere omnium praesidio munitam, ac etiam Irenaei suffragio fultam (qui rarissime ab auctore nostro dissentit in Scripturarum recensione); et demum ad LXX mentem propius accedentem. Agnosco pro commutabit apud Iren. l. III, c. 26, a Feuardentio factum communicavit; sed ipse fatetur quod in aliis editionibus aliter [Col. 1100C] habetur et certe in ms. Arundeliano priori modo Scriptum reperio. Fortassis voces a vulgato interprete descriptae, felicius hebraeam veritatem exhiberent; sed non quaeritur quid optimum, sed quid a Cypriano positum.

Ipse tuum observabit. Vulgata lectio quae ipsam retinet, nullos haberet fautores in erudito hoc saeculo, si non plus valeret partium, quam veritatis, utcumquae manifestae, studium. Certe Irenaeus ter locum eo prorsus modo, quo auctor noster, citat; observandum vero in Graecis exemplaribus olim lectum fuisse , licet ipsos scripsisse minime sit dubium.

X.---Et homo est. Inscrutabile, inquit vul. desperate morbidum alii. In Hebraeo habetur [Figure: [Hebrew Text] 1Kb] quae vox saepissime defective scribitur, ut finale shin pro sustentaculo sit holem, et hominem significet. Certe Tertullianus ita textum hunc reddidit, ut ostenderet (verbis Hieronymi utor) quod homo sit Dominus [Col. 1100D] atque Salvator, secundum dispositionem carnis assumptae, nullusque possit nativitatis ejus scire mysterium. Loca sunt adversus Judaeos, De carne Christi, Adv. Marcion. l. III.

Procedet homo de semine ejus. LXX habent . [Figure: [Hebrew Text] 1Kb] qua de situla, proverbiali apud Hebraeos locutione hominum a parentibus ortorum derivationem denotat. Unde non tantum hic LXX, vocem [Figure: [Hebrew Text] 1Kb] reddunt: sed et Targum per [Figure: [Hebrew Text] 1Kb] interpretatur. Notari etiam poterit vocem [Figure: [Hebrew Text] 1Kb] quae sequitur, in eo significatu intellectam videri quo brachium refert. , idem prorsus est quod Ps. LXXXVIII, v. 25, dicitur, , . Demum advertere licebit, in verbis proxime sequentibus [Figure: [Hebrew Text] 1Kb] tamquam [Figure: [Hebrew Text] 1Kb] lectum, . inquiunt LXX. Immo Symmachus pariter, . Ex Ezech. [Col. 1101A] XXXVIII et XXXIX, et Apoc. XX, 8, discimus per Gog et Magog (gentes imprimis barbaras) hostes Ecclesiae designari: at hic dicitur illas regnum fore Christi: quod ex Evangelii praedicatione eventum felicissime sortitum est.

XI---Et fidem consequetur. , in LXX interpretum exemplaribus etiamnum legitur. Credibile vero est ipsos scripsisse , nam in Hebraeo est: [Figure: [Hebrew Text] 1Kb]

XII---Non exigua es. Cujus contradictorium profiteri videtur textus Hebraeus. Pariter LXX habent . Sed auctor noster sequitur lectionem D. Matthaei qui ait, . Immo vero, si R. Tanchum, erudito Judaeo, fides; veritatem Hebraeam exhibet D. Matthaei lectio. Monet quippe ille, vocem [Figure: [Hebrew Text] 1Kb] quae parvum sonare perhibetur, rem utique pretio magnam denotare.

XIII.---Jesum sacerdotem Locum hunc Domino nostro attribuit Justin. Martyr in Dial. cum Tryph. nec non Tertullianus adv. Jud. et adv. Marc. l. III, [Col. 1101B] c. 7, qui ait: Zacharias in persona ipsius Christi, immo et in ipsius nominis sacramento, verus summus sacerdos.

XIV.---Justus perit. Haec ad Dominum nostrum pertinere docent Justin. Mart. in Apol II, et Dial. cum Tryph.; Iren. l. IV, c. 67; Tert. adv. Marc. l. III, c. 22. Ita pariter Hieron.: Justus perit de quo dicit uxor Pilati: Nihil tibi sit et justo illi. Qui lotis manibus innocens sum ego, inquit, a sanguine justi hujus.

XV---Venite mittamus lignum. Alii aliter hunc locum reddunt nimirum, Destruamus arborem cum fructu ejus; aut mittamus lignum in carnem ejus; hoc est, fustibus coerceamus. Sed maxime litteralis is videtur sensus quem LXX et vulgatus interpres retinent, et Targum Jonathanis agnoscit [Figure: [Hebrew Text] 1Kb] . Locum utique laudat Justinus in Dial. cum Tryph. et Tertull. adv. Jud. cap. 10. Nonnulli ex Rabbinis lignum ipsum designant, et Taxum esse volunt. [Col. 1101C] ex cujus venenato succo, toxica confecta autumant.

Et accepit lapidem magnum. Minime putandus est auctor noster credidisse lapidem illum fuisse Christum; sed illo lapide fuisse adumbratum eum, qui revera audivit omnia quae dicta fuerunt. Pariter Tertullianus circumcisos ait Israelitas a Josua, petrina acie, id est Christi praeceptis, petra enim Christus Adv. Marc. l. III, c 16, et l. IV, c. 13. Eodem prorsus modo Apostolus, I Cor. X. 4, dicit omnes bibisse eumdem potum spiritualem, et bibebant de spiritali consequente eos petra, petra autem erat Christus.

XVI---Ecce nos. Pro legisse videtur .

XVIII.---Ascendamus in montem. Locum hunc diligenter exsequitur Tertul. adv. Jud. c. 3, et adv. Marc. l. III, c. 21.

XIX.---Indicite curationem. sive cultum solemnem, habent LXX. Sed cum illa vox pariter ea officia denotet quae aegris exhibentur; in hoc sensu [Col. 1101D] reddidit Latinus interpres.

Procedat Sponsus. Dominum nostrum sponsi titulo insignitum abunde constat. Ne vero quis opinetur, temere locum hunc allatum in hujusce generis negotio, recordari oportebit, prophetiam hanc Act. II, 19, ab Apostolo Messiae assertam. Locum Jeremiae XVI qui sequitur, eodem modo interpretatur in commenmentariis D. Hieronymus. Alterum qui succedit Psal. XVIII pariter interpretatur Tertul. adv. Marc. l. VI, c. 11.

Virtutis Domini. LXX legunt : quo modo vocem [Figure: [Hebrew Text] 1Kb] passim reddunt.

XX.---Expandi manus. In eamdem mentem Justin. Apol 2. et Dial. cum Tryph. nec non Tert. adv. Judaeos, c. 13, textum hunc interpretantur.

Erit pendens vita tua. Sic locum hunc interpretatur Tert. adv. Jud. cap. 11.

Effoderunt manus. Psalmus iste ita certo ad Messiam [Col. 1102A] pertinet ut Judaeos habeat confitentes; qui tamen ut se expediant duplicem comminiscuntur Messiam, alterum ben Joseph, humilem illum quidem, et hic loci descriptum: alterum ben David, principem et bellatorem. Quod ad verba haec attinet, ex iis sunt quae geminam inter Hebraeos sortiuntur lectionem. Et viri eruditi, licet alibi lectioni ab Hebraeis receptae addictissimi, illam dicendi formam quam LXX sequuntur, quaeque [Figure: [Hebrew Text] 1Kb] vel [Figure: [Hebrew Text] 1Kb] , sive foderunt habet; hodiernae quae [Figure: [Hebrew Text] 1Kb] , sive sicut leo exhibet, praeferendam censent.

Confige clavis. LXX, . Aquila posui. Unde hariolari licebit primam scriptionem fuisse . Hoc loquendi genere utitur Solomon Eccles. XII, 12: , , Vel ut Theodot. . [Figure: [Hebrew Text] 1Kb] Hebraeum non tantum horruit significat, sed etiam clavis confixit.

Dies ejus. Diem Domini Messiae tempora designare satis notum. Vid. Act. II, 20. Auctor noster pro [Col. 1102B] , legisse videtur.

Deus suspenditur. LXX, . Quod scholiastes graecus non incommode interpretatur. , . .

XXII.---Texit coelos virtus ejus. Locus iste apparatum omnem traditae olim legis describit, cujus mediator foederis Angelus, sive Dominus noster. Tertul. l. IV adv. Marc. c. 22, transfigurationem dominicam verbis illis exhiberi contendit: quae quidem passionis secuturae adumbratio, teste D. Luca. c. IX, 33. Notetur verba illa et illic constabilita est virtus gloriae ejus et constituit dilectionem validam, esse duas versiones ejusdem textus, hebraei nimirum, [Figure: [Hebrew Text] 2Kb] , quae ex homonymia linguae istius natae. Talis in sequenti voce [Figure: [Hebrew Text] 1Kb] quae verbum et pestem sonat, occurrit; et proxima [Figure: [Hebrew Text] 1Kb] quae terram torridam, et prunam ardentem denotat.

Imperium super humeros. Tert. adv. Jud c. 10: [Col. 1102C] Quis omnino regum insigne potestatis suae humero praefert, aut non in capite diadema, aut in manu sceptrum, aut aliquam propriae vestis notam? Sed solus novus rex saeculorum Christus Jesus, novae gloriae et potestatem et sublimitatem suam in humero extulit, crucem scilicet.

Cum levabat manus. Tert. adv. Jud. c. 10, et adv. Marc. lib. III, c. 18: Jam vero Moses quid utique tunc tantum, cum Jesus adversus Amalec praeliabatur, extensis manibus orabat residens, quando in rebus tam attonitis, magis utique genibus positis, et manibus caedentibus pectus, et facie humi volutata, orationem commendare debuisset? nisi quia illic ubi nomen Jesu dimicabat, dimicaturi quandoque adversus diabolum, crucis habitus quoque esset necessarius, per quam Jesus victoriam esset relaturus. Ita Justin. Mart. Dial. cum Tryph.

Super lignum vitae. Ut secundus Adam primo certius responderet, quemadmodum alter mortem per lignum orbi intulit, alter vitam dedit. Pariter et orbe post diluvium reparato , [Col. 1102D] , inquit Justin. Mari in Dial.

XXIII.---Occidet sol meridie. Prophetia haec ad passionem dominicam refertur, non modo ab auctore nostro, sed etiam Iren. l. IX, c. 66; Tert. adv. Marc. l. IX, cap. 42 Ita locum Jerem sequentem interpretatur etiam Iren. l. IV, c. 66. Vox septem, ab utroque omissa.

XXV.---Vivificabit nos post biduum. Sic Tert. adv. Jud. c. 14, et adv. Marc. l. IV c. 43.

Lavent vestem suam. Hunc Exodi locum respexisse videtur, D. Jo. in Apoc. VII, 14.

XXVI.---Qui assistebant ei obtulerunt eum. Pro , quae lectio Chaldaeae respondet, olim legebatur, , ut ex Justino in Dial. patet. Porro Tertullianus legit qui assistebant adduxerunt illum, adv. Marc. l. III, c. 9. Unde pro afferebant, librarii videntur scripsisse offerebant. In reliquis etiam auctor noster, nec non Tert. [Col. 1103A] lectionem Justini Martyris sequuntur, relictis LXX.

Ut suscitentur. In hac lectione consentiunt mss. codices; rectius diceretur, ut judicentur.

XXVIII.---Ecce dies Domini venit. Hanc Malachiae prophetiam sibi asserit Dominus Mat. XI, 14. Illum qui sequitur, diem Judicii spectare monet paraphrastes Chaldaeus, qui Psalmum XLIX, respicere docet [Figure: [Hebrew Text] 1Kb] diem magni judicii. Cui concinit August. de Civit. Dei l. XX, c. 24. Similiter Ps. LXVII, qui Arcae foederis, et illic divinae praesentiae celebrandae destinatur, multo illustrius illius in carne exequitur, quod monet D. Paulus Eph. IV, 9.

Ut separet. LXX legunt . Revera extremum judicium per separationem expedietur, vid. Matt. XXV, 32.

Turbabuntur a facie ejus. Haec licet in graecis exemplaribus compareant; desiderantur in fontibus hebraeis.

Exterminabis in omnibus gentibus. [Col. 1103B] LXX habent. Qui quid sibi vendicat, alios possessione excludit.

XXIX.---Quis nuntiabit vobis. LXX habent, qui pro [Figure: [Hebrew Text] 1Kb] legisse videntur. Quod sequitur de seu loco aeterno, euphemismum Hebraeum sapere videtur; , D. Lucas appellat. Sero erat quando infernus per Tophet et gehennam designabatur.

Auferte portas. Lectionem hanc genuinam puto, licet Pamelio aliter visum, nata enim videtur ex graeci textus homonymia, nec a librarii errore potuit contingere. Loca ex Psalmis quae hic congeruntur, Domino nostro vindicare supervacuus esset labor; siquidem pleraque a Judaeis ipsis Messiae tribuantur. Dominus noster, Joan X, 1, seipsum portam profitetur; atque in hanc mentem Clemens in Epist. ad Corinthios, geminum locum Ps. CXVIII, interpretatur.

Ministri mei turbarentur. , inquit Apostolus, [Col. 1103C] in agonia versarentur: Dominus suam agoniam descripturus ait, nunc anima mea turbata est.

Paravit pater meus. Constans est auctor noster in hac lectione, quemadmodum etiam Irenaeus. Illam agnoscit ms. Cantab. vetustissimus, ut et alii codices graeci, qui legunt .



CIRCA ANN. CCXLIX. TESTIMONIORUM LIBER TERTIUS.

Liber tertius. Liber hic licet in editione Spirensi, veteri innominato, et Remboldi desideretur; in Erasmi, quaeque ipsum secutae sunt omnibus, deinceps reperitur. Porro mss. codices passim exhibent. Genuinum esse auctoris nostri scriptum, superius ex Hieronymi, Augustini, aliorumque veterum suffragiis ostendimus. Mantissae autem loco addere [Col. 1103D] etiamnum licebit, non modo titulum 54, hujus libri disertis verbis ab Hieronymo laudatum fuisse, sed etiam titulum quartum ab Augustino saepius citari, nimirum Retract. l. II, c. 1; Adv. Pelag c. 9; De Praedest. sanct. c. 3. Inficias non iverim testimonia quaedam a librariis interpolata, alia verbis vulgati interpretis descripta occurrere; sed haec ad libri ipsius statum non pertinent: et omnia fere veterum scripta ex aequo tangunt. Rectius dubitari poterit an liber iste ad Quirinum tertius, vel singularis potius, suique juris dici debeat. Quae adversus Judaeos superius habentur testimonia; unicum, licet bipartitum, opus conficere videntur: quod argumenti ratio, et Epistola praemissa suadere poterint Quinimmo diversi prorsus argumenti quae sequuntur testimonia, et Epistola denuo addita, tractatum hunc novis auspiciis scriptum testantur. Unde non male codex Lambethanus, praecedentes libellos pro uno ducit, atque hunc qui sequitur, non tertium, sed secundum ad [Col. 1104A] Quirinum librum appellat. Sed quandoquidem altera numerandi ratio invaluit, ab eadem minime recedendum ducimus.

I.---An. 249 librum hunc novis omnino auspiciis, et tamen ante persecutionem conscriptum; anno 249, quo exeunte, persecutio intentabatur, assignandum duximus. Sed ne a reliquis testimoniorum libris divelleretur; tractatui de Habitu virginum, quem ante Episcopatum scriptum putamus, inverso aliquantum temporis ordine, praemisimus.

II.---Aut enim subjectos vobis subpungitis. Tertullianus pariter per disjunctivam particulam legit, aut ad lites jejunatis. Unde utrique legisse videntur, , , etc.

Et vestimenta tua. , LXX. Sanitas tua citius orietur, Vulgatus interpres. Noster legisse videtur . Immo et Tertullianus similiter legit.

Sustineo te. Opperior, exspecto.

Eleemosynis et fide. Exemplaria LXX, quae Proverbiorum [Col. 1104B] librum satis perturbate exhibent, verba haec interponunt loco alieno, nimirum cap. XV, V. 29; sed olim capite VI, comparuisse hinc suadetur, quandoquidem in versione Syriaca et Arabica habentur.

In corde pauperis. , legunt LXX, pro quo lectum videtur, .

Magis quam sacrificium. Pro , Noster legisse videtur . Quam lectionem agnoscunt plurima LXX exemplaria. Prior vero lectio Hebraeo textui consona, Matth. IX, 13, et XII, 7, perpetuo retinetur.

Omnia ista observavi. Quae in sacro textu sequuntur, a juventute mea praetermisit auctor. Observet vero lector loca haec ipsa pariter congesta in libro de Opere et Eleemosyna; quae iis quae diximus supra, pag. 13, de Cypriani methodo in laudandis S. Scripturis, prorsus respondent. Immo et librum hunc eidem asserunt.

Ut in omnibus locupletemini. Sic aliqui graeci codices [Col. 1104C] legunt, .

Neque divites. Quam lectionem mss. exemplaria graeca tuentur, quae habent . Et quidem quae ex adversa parte sequuntur, nimirum pauperum, debilium, caecorum et claudorum distincta mentio, lectioni huic favere videntur.

III---Dum enim adhuc pusilli eratis. Additamentum a librario forte adhibitum, abest enim in lib. de Zelo et Livore, ubi textus hic laudatur. Simile apud Irenaeum occurrit l. IV, c. 75: Lac vobis potum dedi non escam; nondum enim poteratis escam percipere.

Charitas magnanima. . Magnanimem Tertullianus appellat libro de Patientia. Sed longanimus, vox pariter barbara, magis obtinuit.

Non inflatur, non irritatur. Codices graeci passim legunt , : sed mss, quamplurimi habent , , quos auctor noster videtur secutus. In libro de Unit. Ecclesiae, eodem modo textus hic effertur.

[Col. 1104D] Discrimen ullum. Hanc lectionem tuentur probatissimi codices graeci mss. Bodleianus, si quis alius venerandae antiquitatis, uncialibus litteris descriptus; legit . Bezae vero qui Cantabrigiae servatur . Sequiorum temporum apographa praetereo. Porro notandum, Bedam no tratem, hanc discrepantiam olim observasse in Retract. in Act. Apost.

Offer munus tuum ad altare. Voces, ad altare, redundant.

In tenebris ambulat. Vox ambulat, quamquam hic loci non reperiatur, infra v. 11, habetur.

IV.---In nullo gloriandum. Locum hunc supra monuimus ab Augustino saepius laudatum, dum Pelagii furores oppugnaret.

V.---Vos autem ne vocaveritis rabbi. Si titulum istud admittere non liceat, pariter et deferre vetitum. Graeca nostra habent . Vulgatus interpres habet Nolite vocari.

[Col. 1105A] VI.---Nudus etiam ibo sub terram. Haec interpretamenti loco, ponuntur, pro eo quod LXX, brevius efferunt . Infra quae eodem modo adjecta sunt, LXX interpretes habent auctores: , .

Stimulus carnis meae. Vox meae redundat. Quod sequitur, virtus in infirmitate perficitur, ejecta voce mea, universalius quoddam lemma conficit.

Quam lata! Complutensia Biblia, nec non omnes fere vetustiores codices mss, pariter legunt , admirative.

In locis impiorum. Pro [Figure: [Hebrew Text] 2Kb] legisse videntur LXX interpretes [Figure: [Hebrew Text] 2Kb] Monet Pamelius Excusos codices habuisse in margine Ecclesiastis III. Sed neque ibi Graece reperitur, neque in libro Sapientiae. Goulartius contendit Ecclesiastis III, scriptum haberi. Sed revera in Proverbiis Solomonis XXVIII, omnino reperitur; quem librum Sapientiam Solomonis frequenter apellat auctor [Col. 1105B] noster.

VII.---In die redemptionis. Consentit cum iis graecis codicibus qui legunt .

IX.---Sic adimplebitis legem Christi. Eodem modo textus hic laudatur epistola ad Antonian. quasi legisset. .

X.---Non nisi soli Deo subjecta. LXX legunt ; Legisse videtur auctor noster . Vulgatus interpres imperative effert, Verumtamen Deo subjecta esto anima mea.

Responderunt autem Sidrac. Locus hic Cypriani animo semper fere obversabatur Non modo in his libris, sed in Exhort. martyr., Epistola ad Thibaritanos, et ad Rogatianum in medium profertur.

XI.---Lumbi vestri praecincti. Recte locum hunc affert auctor noster, in probationem lemmatis sui Aegypti enim servitus, et in terram Chanaanaeam transitus: statum nostrum sub peccati tyrannide, et libertate Evangelica adumbrabant.

[Col. 1105C] Empti enim estis pretio magno, clarificate et portate. Legisse videtur auctor noster , , Et quidem posteriori additamento favent exemplaria: certe in lectione hac constans est auctor noster.

Quasi non utantur. In textu graeco, . Quae voces non male versionem istam admittunt. Sic Plato Epist. VIII,

Portemus et imaginem. Quod iis exemplaribus consonum; quae legunt .

Placere ei cui se probavit. De probatione militari plurimae extant leges imperiales. 1o Origo inquirebatur, ne forte militiae obtentu nonnulli Curias defugerent. 2o Aetas spectata, scil. ut sit decimus octavus annus expletus. 3o Statura, ut sit quinque pedum et septem unciarum. 4o Status, ut non servi, nec qui vitae genus ignobile exercebant. 5o Robur, et habitudo corporis; quorum diversa ratio, pro diversitate equestris et pedestris militiae. 6o Secta, ita Judaei, et [Col. 1105D] aliquando Christiani, armata militia prohibiti.

Vana sectamini. Sectis absurdis adhaeretis, in graeco textu habetur .

Spiritu sensus vestri, . Iisdem verbis locum hunc effert Tertullianus lib. de Anima, c. 45.

In justitia, in sanctitate et veritate. Libri impressi passim legunt . Sed plurimi codices mss. lectioni auctoris nostri accedunt, nimirum , , .

Quomodo Deus manet in aeternum. Additamentum hoc aliunde videtur petitum.

Pascha nostrum immolatus est Christus. Impressi legunt . Sed mss. exemplaria passim habent . Cui lectioni vulgatus interpres consentit.

XII.---Et si vane juraverit. Post versum 10 omittitur undecimus, et apponitur duodecimus; quia non opus [Col. 1106A] ut quis perjurii crimen exaggeret, cum constiterit frequenter aut levi de causa vere jurare non licere.

XIII.---Ad aedificationem fidei. Exemplaria impressa habent : sed pro lectione auctoris nostri stant plurimi mss. et habent .

Benedicentes et non maledicentes. Pro , , legisse videtur noster , .

XV.---In hostiam. Habetur hic textus in Epist. ad Rogat. Et utrobique legitur, in holocaustum hostiam. Cyprianum tamen scripsisse puto, in holocaustoma; sed librarii ex loco Sapient. III, 4, qui sequitur, et ingeniis suis, ad immutanda omnia nimium proclivibus, corrigendum putaverant, et reposuere in holocaustum hostiam.

XVI.---Liberat de malis. Si verax testis in causis civilibus, et communis vitae negotiis tantum valet: multo magis qui Dei causa martyr.

[Col. 1106B] Tollentes gremia. Idem quod cremia sive fasciculi surculorum aridorum, quae eodem fere modo colligantur ut manipuli spicarum. Ulpian. l. LV. De legat. et fidei com. l. XXXII: Sed si voluntas non refragatur, et virgulae, et gremia, et sarmenta, et superamenta materiarum continebuntur. Columel. liv. XII, cap. 32: Mustum in vasa defrutaria deferemus, levique primum igne ex tenuibus admodum lignis quae gremia rustici appellant.

XVIII.---Non est meus discipulus. Cyprianus pro , legisse videtur . Et ita habetur Luc. XIV, 26.

Pro eo qui dilexit nos, , alii codices legunt . Vulgatus habet, propter eum.

XXI.---Eadem enim agis quae judicas. In nostris exemplaribus legimus, : sed Noster legisse videtur, . Et postea pro , .

[Col. 1106C] XXVII.---Lucete sicut luminaria. Non indicative, sed imperative intellexit vocem .

XXVIII.---Non posse in Ecclesia remitti. Haec prima fronte hypothesi Novatianae favere videntur; sed Scripturarum quae afferuntur suffragia, ad peccatum adv. Sp. S. vel saltem graviora flagitia (et quidem prima Christianismi tempora nullam illis veniam fecere) restringuntur. Porrro cum ex priscis moribus, publice delinquentes, Ecclesia essent pellendi antequam ad poenitentiam admitterentur; recte dicetur, non posse in Ecclesiam istiusmodi flagitiosis remitti. In eamdem mentem dicit auctor noster lib. de Habitu Virg.: Nulla sit venia ultra delinquere, postquam Deum nosse coepisti. Vid. ad Hebr. VI, 4.

XXIX.---De saeculo essetis. Corrumpere et corrumpi, saeculum vocatur.

XXX.---Quod quis Deo voverit. Pamelius suo more vota monastica hinc nobis commendat; parum memor, nec temporis, nec scripti istius rationem, istiusmodi [Col. 1106D] vota posse respicere.

Maledictus qui facit opera Dei negligenter. Gentes Chananeae per anathema seu [Figure: [Hebrew Text] 1Kb] devotae; unde qui in bellis istis quae Dei auspiciis gerebantur, victis pepercit, tamquam juramenti violati reus peragebatur. Porro bella non sine votis olim suscepta, Abrahae, Jepthae, Israelitarum passim exemplis liquet.

XXXI.---Non resurgent impii in judicio. Judaei in illa erant sententia, se solos in judicio venturo sistendos.

XXXII.---Generant et generatur. Graeca quaedam exemplaria, cum bona Pamelii venia, legunt . Quod sequitur minus latinum, non nubunt, neque nubuntur, apud omnes fere Patres Latinos retinetur; vix enim aliter voces in graeco textu, , , totidem verbis exhiberentur. Vulgatus interpres Luc. XX, 24, habet, Filii hujus saeculi non nubunt, et traduntur ad nuptias. Quod statim sequitur, neque enim incipient mori, [Col. 1107A] graecis iis acceptum referendum quae habent , , .

Sic et mulier, et virgo. Consentit iis graecis mss. quae legunt, , , .

Nisi panis sanctus unus. Codices LXX quidam habent , quas voces singularem panem denotare credidit auctor noster. Sed exemplaria impressa passim legunt .

XXXIII---Deus judicium tuum Regi da. Locum hunc Messiae asseruit auctor noster c. 2 libri superioris. Is qui sequitur Gen. XIX. 24, a Patribus passim ut Personarum in Deitate distinctio comprobetur afferri solet Videat lector Justin. in Dial. cum Tryph.; Iren. l. III, c. 6; Tertul. adv. Prax; Cyrill. l I in Joan.; Athanas. Epist. de Synod.; Hilar. l. de Synod.; Hieron. in XLV Isai.; Amb. l I de Fide.

XXXVI.---Ad Ponticos. Sic Tert. in Scorpiaco

XXXIX.---Tradebat autem se judicanti injuste. Codices [Col. 1107B] nostri legunt . Sed legisse videtur noster, , respectu ad Pilatum et Caipham habito.

In figura Dei constitutus. Tertullianus legit, in effigie Dei constitutus, Adv. Marcion. l. V. c. 20. Vulgatus, in forma.

XL.---In abscondito reddet tibi. Quod sequitur , in pluribus mss. deest quod olim S. Augustinus observavit. De Serm. Domini in Monte. l. II, c. 5.

XLII.---Fidem in totum. Sic capite sequente, in totum delictum in vobis est.

Justus autem ex fide mea. Hunc locum supra tractavimus lib. I ad Quiria. l. 5.

XLIV.---Statim consequi. Alibi consecutio pro baptismo ponitur c. 97, ad fidem et consecutionem properandum. Pariter Tertullianus lib de Bapt. c. 19: Si qui pondus intelligant Baptismi, magis timebunt consecutionem Huic opponitur status competentium. Leges Ecclesiasticae, quae postquam donum discretionis [Col. 1107C] spirituum cessasset, cavebant ne Judaei et Gentiles aliique indigni praepropere per Baptismum admissi, christiano nomini dedecus inurerent; non debent, nec possunt, gratiae divinae praejudicare.

XLV.---Per patientiam expectamus. Sic in lib. de Bono Patientiae, et hic loci probati legunt mss. Quod olim legebatur per spectationem speramus librariorum barbariei imputandum.

XLVII.---Defectione deficiat. non hic tantum, sed etiam in graecis exemplaribus plurimis deesse observasse non pigebit; pariter habet comma proxime succedens, , quod Theodotionis erat additamentum, ut graeca hebraeis responderent. Symmachus rectius vertit .

XLVIII.---Non fenerandum. Usura apud Scriptores ecclesiasticos perpetuo male audit: et merito, quandocumque ob moram pecuniae ob inopiam non solutae pretium exigitur. Alia fortasse ratio est pecuniarum [Col. 1107D] quas qui accepit in lucro ponit: nisi quatenus leges positivae contrarium statuunt, aut scandalum aliter suadet.

Homo autem qui erit justus. Voces istae ad supplendum sensum a sequentibus appositae.

Sacramentum fidei. Mysteria nimirum non evulganda: quod in omni religione semper obtinuit.

Quod habuimus facere. Locutio Tertulliano frequens, lib. de Anim. c. 55: Habes et regionem inferum subterraneam credere. De pudicitia c. 13: Erudiri haberent blasphemandum non esse.

LII---Regnum Dei intra vos est. Posse homines gratiae divinae obicem ponere, vix illustriori documento quis ostenderit, quam quod Messiam praesentem usque requirebant Judaei: immo odiis inexpiabilibus prosequebantur.

Nec unus. Magis ad mentem veritatis Hebraeae, habent vulgati interpretes: Nonne tu qui solus es? [Col. 1108A] Ecce breves dies homini sunt; sed LXX sequitur auctor noster.

LVII.---Non exibis inde. Textus hic affertur ut probet, fidelem emendari malis a Deo immissis in hoc saeculo. Nimirum solus infernus poenarum proprie dictarum locus

LVIII.---De qua sola. habent LXX. qui praeiverunt in additione vocis Sola.

Corruptivum istud. Eodem modo legit Tertull. de Resurrect. carnis passim.

Mors in contentionem. , apud Apostolum: sed auctor noster, et etiam Tertullianus legisse videntur . LXX posuerunt, Osee XIII, 14, Et revera, judicia forensia non sine contentione peraguntur: quique causam obtinet, vicisse passim dicitur. Notetur Graecos interpretes [Figure: [Hebrew Text] 1Kb] non pro peste, sed sententia a judice prolata accepisse. Insuper legisse non ut nos [Figure: [Hebrew Text] 1Kb] sed [Figure: [Hebrew Text] 1Kb] quod Chaldaeum fecisse versu 10 constat. Porro advertere licebit, nonnulla [Col. 1108B] graeca exemplaria pro , cum auctore nostro, denuo legisse .

LIX.---Similes fiant. Nihil gravius accidere potest Idololatrae, quam ut Deo suo similis reddatur.

LXI.---Ut auferant proximo Ita LXX; sed Sym. et Theod. rectius, . Vulgat. legit. Usque ad terminum loci.

Hic rogatur. . Nunc mendici partes, mutatis rerum vicibus, agit Dives, et Lazarum rogat. Vulgatus interpres et alii, vocem reddunt in altero significatu, hic consolatur.

Habentes exhibitionem. Phrasis Tertulliano perpetua cum de victu quotidiano agit. Vid. lib. de Idol. c. 6. 8. 12, de Corona. c. 7, de Monogam. c. 16. Et quidem locutio a tritura fori quod uterque exercuit hausta: nam exhibere, illic sonat vitae necessaria suppeditare. Paulus in L. Nesennius. ff. de negot. gest.: Pone, peregre patrem ejus abiisse, et matrem dum in patriam reverteretur, tam filium quam filiam [Col. 1108C] ejus exhibuisse. Sic Ulp. I, ff. de officio praefect urb.: Sed et patronos egentes de suis libertis querentes audiet; maxime si aegros se esse dicant, desiderentque a libertis exhiberi.

Et muscipulam. Muscipulam, . Gloss. vetus. Machina quidem animalculo liguritori capiendo satis apta, sed homini prorsus indigna.

LXIV.---Continentia castitas. Consentit iis mss. qui addunt .

LXVI---Continente disciplinam. Sic reddit locum in lib. de Habitu Virg Legunt LXX . Fortasse olim scriptum amplexamini filium.

LXVII.---Prurientes in audiendo, scalpentes aures. Alterum horum videtur ex margine desumptum.

LXIX.---Si quis putat se sapientem esse in vobis, mundo huic stultus fiat. Legunt exemplaria nostra , . Noster auctor aliter distinxisse videtur, nimirum [Col. 1108D] , .

LXXIX---Quoniam ipsi Deum videbunt. Qui precantur faciem Domini requirere dicuntur; et quos Deus aversatur. dicitur avertere faciem ab iis.

LXXX.---Nullam haberes potestatem. Recte ista, licet Pilato dicta, ad Diabolum referuntur: ait pariter enim Dominus, hanc esse illorum nempe Judaeorum horam, et deinceps subjungit potestatem tenebrarum, Luc XXII, 53.

LXXXIII.---Non facietis cirrum. vertunt LXX, quod Hesychius explicat (si ariolari liceat post Casaubonum et Heinsium) ut sit . Tonsura in usu apud gentem Palestinae finitimam Phaselitarum, etc., eo Israelitis vetita. Tertul. de Virgin. vel. notat Germanorum cirros Quod Tacito interprete, de Morib Germ. est, obliquare crinem, nodoque substringere. Effigies barbae, est, apud LXX.

LXXXIV.---Periclitabitur in eis si exciderit ferrum. [Col. 1109A] Lectio haec a LXX desumpta, interpunctione tamen mutata. Apud eos verba in duas periodos distinguuntur: . , etc. Rectius vulgatus interpres Hebraeam veritatem exhibet. Qui scindit ligna vulnerabitur ab eis. Si retusum fuerit ferrum et hoc non ut prius, sed hebetatum fuerit, multo labore exacuetur.

XCIV.---Quicumque ederit panem, aut biberit calicem. Pamelius in locum hunc, lib. de Lapsis, ait, lectionem hanc notatu dignam contra eos qui necessitatem urgent communionis sub utraque specie. Nimirum, illo judice, hinc conficitur sufficere ad Eucharistiae perceptionem, ut quis solummodo panem edat: proinde et dicat pariter, non minus sufficere, ut quis calicem solum bibat. Porro ait, advertendam venire hujus loci expositionem, de praemittenda exomologesi ante Eucharistiam. Hoc est, confessionem auricularem sacris illis mysteriis necessario praerequiri; scil. mandatum ut quis se examinet, id omnino jubet, ut singuli examen alienum subeant. Certe qui hypothesi suae sic patrocinium [Col. 1109B] praestat: tacendo impensius commendasset.

XCV.---Ne adduxeris impium in habitaculum justorum. Sacer textus habet [Figure: [Hebrew Text] 1Kb] , quod vulgatus interpres vertit ne insidieris etc. LXX vero, quos auctor noster sequitur, paraphrasi non incommoda reddunt . Videntur pro [Figure: [Hebrew Text] 1Kb] legisse [Figure: [Hebrew Text] 1Kb] .

CXVI.---Beatus qui invenit amicum verum. LXX habent, . Sed legisse videtur Cyprianus , aut, .

XCVII---Ad consecutionem properandum. Consecutionem, baptismum notare supra dictum est. Ob hanc Baptismi moram clinici olim in Ecclesia infames, sed pro temporum ratione hac in re variatum est. Tertul. in contraria fuit sententia lib. de Bapt. cap 19: Si qui pondus intelligant Baptismi, magis timebunt consecutionem, quam dilationem.

XCVIII.---Dum veniunt bona. Legisse videtur Cyprianus [Col. 1109C] , aut Scil. hoc intervallo fruamur, et voluptatibus indulgeamus, donec baptismus veniam praeteritorum omnium concesserit.

C.---Qui viderit possidebit ea. Vide quae diximus in c. 6 l. II ad Quirin.

CVII.---Noli diligere detrahere ne extollaris. Hebraea veritas habet [Figure: [Hebrew Text] 1Kb] et Vulg. Noli diligere somnum ne te egestas opprimat. Sed LXX cum nostro legunt , . Diversitatis hujus ratio petenda videtur ab homonymia vocis [Figure: [Hebrew Text] 1Kb] quae non somnum modo, sed et iterationem significat, et in dialecto hebraea maledicentiam et obtrectationem. Prov. VII. 9 [Figure: [Hebrew Text] 1Kb] a vulgato interprete redditur. Qui alteri sermonem repetit, et XXVI, 11, [Figure: [Hebrew Text] 1Kb] pariter reddi patest stultus iterans in stultia sua. Vox extollaris, idem videtur velle, ac si dictum esset, e medio tollaris.

CXIII.---Filius altissimi si obedieris. Voces si obedieris, [Col. 1109D] redundant: nisi forte illae quae sequuntur , per errorem lectae fuerint , aut quid simile.

CXIV.---Exomologesin. Poenitentiam nimirum. Exomologesis enim est, definiente Tertulliano, prosternendi, et humilificandi hominis disciplina. Ex hac voce ista in periodo plura exsculpere, est nodum in scirpo quaerere: quam operam libenter Pamelio relinquimus.

CXVII.---Harum tenebrarum. Deest etiam in Graecis quibusdam codicibus, vox .

Perfeceritis, stetis. Consentit cum iis mss. qui omittunt .

CXIX.---In homine veniat. Homo futurus est. Quod reges Assyrii et Chaldaei Israelitis, hoc Antichristus Christianis. Quemadmodum ergo sub Luciferi coelo ruentis schemate, regis Babyloniae clades designabatur Isai XIV, 12, pari etiam terroris apparatu a primis Christianis descriptus erat Antichristus, ut sit nimirum [Col. 1110A] malus quidam genius, et cacodaemonum princeps. Tert. de Resurrectione carnis c. 25: Bestia Antichristus, cum suo pseudopropheta certamen Ecclesiae Dei inferat, atque ita Diabolo in abyssum relegato etc. Quae respicere videntur Apoc., XX, ubi Draco, Serpens antiquus, qui est diabolus et Satanas describitur. Certe Hippolytus martyr aperte erat in illa sententia, Antichristum fuisse ipsum diabolum phantastico et aereo corpore contectum.

Sanguinis effusione. Graeca habent , . Si verbis istis interdictus esset sanguinis esus, tantum abesset ut juberentur Christiani abstinere ab effusione sanguinis; ut, quod Angustinus contra Faustum Manichaeum, l. XXXII, cap. 19, recte admonet, opus esset ut cautum sit, Ne quicquam ederent carnis, cujus sanguis non esset effusus. Unde Levit. XVII, 13, id ipsum in mandatis datur, ut Sanguis tamquam aqua effunderetur. Quamobrem plerique ex veteribus, qui in ea erant sententia, sanguinis mentione ejus esum fuisse interdictum, Suffocati [Col. 1110B] mentionem, velut supervacaneam praeteriere. Cujus autem, quantique momenti sit illud additamentum, , , et utrum haec, praecepta filiis Noachi data respiciant, viderint eruditi.



DE HABITU VIRGINUM.

Librum hunc Cypriano asserunt Pontius, Hieronymus, Augustinus, atque ex veteribus alii: ita ut de scriptore nulla sit controversia. Scriptionis vero tempus non pariter in confesso. Doctissimus Rigaltius post episcopatum compositum censet, et Pamelio, dicam, impingit, quod putaret ab auctore conscriptum cum primum in Ecclesia Christi, ex plebeio excessisset: remque sibi confectam extra controversiae aleam credit, ex Pontii verbis, qui ait. Finge nunc illum martyrii dignatione translatum. Quis virgines ad congruentem pudicitiae disciplinam, et habitum sanctimonia [Col. 1110C] dignum coerceret? quae verba, inquit, tam clare significant hunc de virginibus libellum, a Cypriano post persecutionem editum fuisse, quam inscriptum de Disciplina et Habitu Virginum. Nos vero, qui in principio operis adnotavimus, verba illa Pontii, Quis emolumentum gratiae per finem proficientis ostenderit librum illum ad Donatum de Gratia Dei respicere; non obstante apologia illa pro secessu ejus quae a scriptis ibi memoratis instituitur et siquidem in confesso apud omnes, immo ipsum Rigaltium, sit, librum ad Donatum, a Cypriano conscriptum, cum primum apud Ecclesiam nomen profiteretur: affirmare minime dubitamus, ex praedictis Pontii verbis, de ordine scriptorum martyris nostri, nihil certi posse colligi. Eruditissimus Lombertus, Rigaltii sententiam alio argumento, ex Hieremiae verbis infra laudatis, propugnare satagit; ubi dicit Propheta: Dabo vobis pastores secundum cor meum, et pascent vos pascentes cum disciplina: ac si liber de Habitu virginum conscriptus, [Col. 1110D] disciplinae ecclesiasticae istus modi esset pars, quae episcopo soli competeret. Sed hoc nemo dixerit, quisquis meminerit plures libros eo argumento a Tertulliano presbytero elucubratos. Certe majoris videntur ponderis quae in causae suae praesidium attulit Pamelius, verba citans auctoris nostri, quando dicit, virgines se alloqui, virgines adhortari, affectione potius quam potestate: non quod extremus et minimus, et humilitatis suae admodum conscius, aliquid ad censuram licentiae vindicaret, etc. Parum omnino iis notus Cyprianus, quibus post Episcopatum, ita locutus, ceu schemate rhetorico, videtur. Demum si quis diffluentes feminarum mores, promiscuum balneorum usum, et splendidum vestium apparatum, hoc in opere notatos observaverit, haud facile sibi in animum induxerit, persecutionis Decianae tempora describi. Stet ergo, tractatum hunc ad an. CCXLIII, et ad illa quae, teste Pontio, presbyter fecerat Cyprianus, referendum. Veterem libelli hujus titulum, quem editio [Col. 1111A] Spirensis, Vetus innominata, Remboldi, Erasmi, Manutii, Gravii, et plerique mss. codices tuentur; quique simplicissimus videtur, et operis contenta commodissime exhibet, nec non Tertulliani nomenclaturae proxime accedit, retinendum censuimus. Tertullianus, lib. de Cultu Fem. docet, Habitum duplicem speciem circumferre, cultum et ornatum. De his Septimius seorsim egerat in libris de Cultu Feminarum et de Virginibus velandis. Cum vero rem totam unico volumine absolvere statuisset Cyprianus, nihil instituto ipsius accomodatius esse potuit, quam ut in fronte operis Habitum, vocem latissimae significationis adhiberet. Pontium, S. Martyris libros describere potius quam citare, res est manifesta; unde licet ille de congruente pudicitiae disciplina, et habitu sanctimonia digno, mentionem faciat; non proinde titulum libri extendendum existimamus. Non magis quam quia S. Hieron. librum hunc, volumen de Virginitate appellat, Epist. ad Eustoch., sic inscribendum censemus.

[Col. 1111B] I.---Disciplina custos spei. Utramque fere Tertulliani paginam implet disciplinae vox; et apud eum omne pietatis officium hoc elegio censetur. Patientiae, fidei, orationis, sanctitatis, monogamiae, pudicitiae disciplinam passim commendat. Et tractatum huic supparem de Virginibus velandis, disciplinae mentione saepius repetita incohat, atque ibidem Paraclito suo hanc institutionis praerogativam tribuit. Cyprianus vero, magistrum ad aras sequitur; feticissimis auspiciis, ita imitatus semper, ut corrigat; atque ut is sit quem alii tuto imitentur Quae hic congeruntur S. Scripturae testimonia, reperire est Epist. IV (ad Pamelii numeros 62) de Virginibus. Et quidem auctori nostro solemne est, pari in causa, iisdem armis ex litteris productis pugnare.

Retinaculum fidei. Cui, ceu funi nautico, fidei anchora alligatur. Sed contrario prorsus sensu Tertul., lib. de Cultu Fem. II, vocat mundum muliebrem, retinacula spei nostrae, scil. quae spem non sustinent; sed [Col. 1111C] morantur.

II.---Vivendi timorem. Dixerat supra. Fundamentum omne religionis ac fidei, de observatione ac timore proficiscitur. Insuper statim, Ne quod sanctum et purum de Domini dignatione percipitur; minus sollicito timore teneatur.

III.---Nunc nobis ad virgines sermo est. Locum hunc affert D. Augustinus de Doctrina Christiana, l. IV, c. 21, in exemplum temperatae dictionis Porro observat, quod in libello hoc Martyr Cyprianus ac habitu virginum, non de suscipiendo virginis proposito scripsit.

Has adhortamur, affectione potius quam potestate. Similiter Tertullianus, de Cultu Fem. l, II, Ancillae Dei vivi, conservae et sorores meae, quo jure deputor vobiscum postremissimus; et deinceps: Utinam miserimus ego in illa die Christianae exultationis, vel infra calcanea vestra caput elevem.

Spadones qui seipsos castraverunt. Tertul. dixit, qui se Spadonatui obsignant propter regnum Dei.

[Col. 1111D] V.---Neque enim fas est virginem, ad speciem formae suae comi. Infra se interpretatur, dum ait, Omnia licent, sed non omnia expediunt.

VI.---Quando in nominis confessione cruciatur. Tertull. prius dixerat, Cum propter Christum lacerata duraverit.

VII.---Et hic cum saeculo remansura. Quae morituri relinquere coguntur.

Cujus pompis et deliciis jam tunc renunciavimus. Tertull. de Spectac., c. IV: Cum aquam ingressi Christianam fidem in legis suae verba profitemur, renunciasse nos diabolo, et pompae et angeli ejus, ore nostro contestamur.

Quomodo et Deus manet. Additamentum hoc in Graecis non comparet.

IX.---Sic vivis ut possis adamari. Tertull. lib. de Virg. vel. rem sic explicat: Arabiae feminae ethnicae, quae non caput sed faciem quoque ita totam tegunt; ut, uno oculo liberato, contentae sint dimidiam frui lucem, [Col. 1112A] quam totam faciem prostituere. Quas propterea infelicissimas ait Romana quaedam regina, quod adamare magis, quam adamari possint.

X.---Non utantur. Vide l. III Test ad Quir., c. 2.

Petrus etiam. Si in tanta dignatione Apostolus, ultimam paupertatem subibat; frustra sibi placeat feminae christianae in divitiarum affluentia.

XI.---Describitur civitas meretrix. Locum hunc pariter laudat Tertullianus l. II de Cultu Fem., c. 12: Illa civitas valida, quae super montes septem, et plurimas aquas praesidet, etc. Vid. lib. III Testim. ad Quir., c. 36.

XIII.---Incessu pedum trahentes tunicas. Has una voce Homerus appellat .

Principales filiae Sion. Vulgatus ad Hebraeam veritatem accommodatius reddit: Decalvabit Dominus verticem filiarum Sion. Quod postea exinde dicitur, revelabit Dominus habitum, , quaedam exemplaria felicius legunt .

Lunulas. sunt ex Symmachi sententia [Col. 1112B] , et Hesychii , , , revera LXX conjungunt . autem interprete eodem Hesychio , scil. monile collo circumdatum, appensa gemma solet ornari. Respectu cujus Hieronymus vertit lunulas, bullas dependentes ad lunae similitudinem.

Discriminalia. Acus discriminalis, apud latinos scriptores res satis nota. Hac Fulvia mortui Ciceronis linguam transfixit.

Botronatum. Quicquid ex adverso senserint Rhenanus et Pamelius, videtur botronatus aurium ornamentum. Hesichius dicit . Horum botronatuum meminit Tertul, l. II de Cultu.

Dextralia. Quae fuerint haec, vix felicius intelligitur, quam ex Tarpeiae virginis pacto, quae, referente Plutarcho, prodidisse dicitur arcem Romae Sabinis . Vid. Exod. XXXV, 21; Num. XXXI, 50; II Reg. I. 10. Aquila . vertit. Sed in [Col. 1112C] istis omnibus graeca ab Hebraeis, latina ab utrisque, et auctorem nostrum ab universis plurimum discedere nemo mirabitur; qui gestaminum, praesertim muliebrium, in qualibet gente, et quovis saeculo, infinitam varietatem considerat.

XIV.---Neque enim Deus coccineas. Tert., de Cultu foem. l. II, c. 10: Nimirum enim Deus demonstravit succis herbarum, et concharum salivis, incoquere lanas; exciderat illi cum universa nasci juberet, purpureas et coccineas oves mandare. Hieron. in Vita Marcellae eodem modo rhetoricatur.

Peccatores et apostatae angeli. Tert., l. I de Cultu fem., c. 2: Illi scil. angeli qui ad filias hominum de coelo ruerunt, etc. Hac etiam in sententia versabantur Lactant., l. II, c. 15; Euseb. de Praep. l. V; August. de Civit. Dei l. XV, c. 23.

XV---Si quis pingendi artifex. Haec D. Augustinus late exequitur, tamquam exemplum grandis dictionis, loco praelaudato, de Doct. Christ.

[Col. 1112D] Aemulo colore. Cujus pulchritudinem omnes aemulentur.

Tu ad vincendam Domini tui vocem. Ita Tertul. de Cultu l. II, c. 6: Sed enim Dominus ait: Quis vestrum potest capillum atrum ex albo facere, aut album ex atro, itaque revincunt Deum. Et paulo post: Mirum quod non contra dominica praecepta contenditur, ad mensuram neminem sibi adjicere posse pronunciatum est, vos vero adjicitis ad pondus colluras quasdam, etc.

XVI.---Capillos jam tibi flammeos auspicaris. Tert. ibid.: Pessime tibi auspicentur flammeo capite.

Peccas capite. Respicere videtur, non, quod vult Rigaltius, diminutionem capitis ex jure Romano; sed verba Apostoli, I Cor. XI, 10, . Porro meminisse verborum Magistri putarem, dicentis: Sciant quia totum caput mulier est, limites et fines ejus eo usque porriguntur, unde incipit vestis.

XVII.---Cum resurrectionis dies venerit. Idem ibi supra: [Col. 1113A] Videbo an cum cerussa, et purpurisso, et croco, et illo ambitu capitis resurgatis.

XVIII.---Et quoniam. Sensus verborum non aliter consistere posse videtur, nisi cum sequentibus cohaereant.

Verba turpia. Fescennini versus, prorsus obscoeni, qui, ut ait Festus, canebantur in nuptiis.

XXIII.---Majoris gratiae praemium. Ultra modulum gratiae Baptismalis, annis juxta et pietate adultis, uberiora Deus concedit dona: sed vix ulla magis expetenda, quam quae carnis desideriis domandis vires suppeditant.



DE UNITATE ECCLESIAE LIBER.

De Unitate Ecclesiae. Liber hic, ad solvendum Novatiani schisma conscriptus, non tantum Cypriano asseritur ex Pontii, et D. Augustini l. II, cont. Cresc., c. 33, aliorumque e veteribus ejusdem mentione: sed ipsius Cypriani Ep. LIV (ad Pamelii numeros 51), [Col. 1113B] testimonio. Is enim ibidem agnoscit libellum a se compositum, qui expressit catholicae Ecclesiae unitatem. Quae verba volumen hoc respicere, nemo facile dubitaverit. Vocis Catholicae in libelli titulo additamentum quod passim obtinuit, suffrangantibus mss. quamplurimis omisimus, praesertim cum Pontius etiamnum contraxerit, singulari unitatis vocula tractatum hanc designans. Porro D. Aug., loco praelaudato, disertis verbis librum hunc Epistolam de Unitate appellasse certum est. Cui nomenclaturae accedere videtur Facundus l. I, p. 16, loco a librariis (quod recte observat Eruditissimus Lombertus) male mulctato: non enim librum Cypriani de Trinitate qui nullus erat, sed de Unitate laudare voluit, quod locum ipsum inspicienti erit manifestum. Remboldi editio aliam reposuit formulam. scil. de simplicitate Praelatorum, a principio libelli petitam; ubi dicitur moneri nos, esse ad innocentiam simplices, et tamen cum simplicitate prudentes. Tale quiddam accidisse in praecedente [Col. 1113C] Tractatu observavimus, apud illos qui titulum instituerunt: De disciplina et habitu Virginum. Tempus quod attinet elucubrati operis; ex illius argumento et Epistola superius laudata; post Cornelli pontificatum, Novatiani schisma, et Confessorum defectionem conscriptum: porro ante ejusdem Cornelii martyrium, immo ante confessorum reditum in Ecclesiam, nempe an 251 Romam transmissum fuisse constare censemus.

VI.---Hi tres unum sunt. Faustus Socinus Commentariis suis in hanc periochen ait: satis constare illam esse adulterinam, et ab hominibus qui suum dogma de trino et uno Deo, quacumque ratione defendere ac propagare volebant in locum hunc infartum. Addit porro, quod Hieronymus, ut is qui, ut recte de eo Erasmus alicubi scribit: non satis prudenter saepe ad victoriam, et ad causae suae defensionem et favorem multa trahebat, nactus forte exemplar aliquod, aut etiam plura exemplaria in quibus particula ista (nempe triplicis testimonii Patris, Verbi, et Sp. [Col. 1113D] sancti in coelo testantium) ita adjecta fuerat ut, fraus animadverti non possit, adversus fidem aliorum omnium exemplarium, tam Latinorum, quam Graecorum, lectionem particulae illus tamquam germanam defendere et promovere coepit, conquerens publice, cum culpa et fraude haereticorum abrasam a vulgatis codicibus fuisse. Cui gravissimae calumniae de D. Hieronymo falsario, et S. Scripturarum interpolatore, amoliendae: sufficere poterit, Cyprianum citasse non modo ante Hieronymi tempora, sed Arii ipsius, et litem de dogmate illo (quod adeo displicet Socino) de trino et uno Deo, scriptorem, qui tamen hic loci, et in Epistola ad Jubaianum hanc pericopen agnoscit. Immo hoc a Tertulliano praestitum, libro adv. Prax. cap. 25. Interim mirari subit, hanc D. Hieronymi Epistolam, quae crucem primum Erasmo, et dein Socino et ejus sequacibus figebat quaeque non modo ab ipsis, sed libris mss. passim, et fere omnibus codicibus impressis antiquioribus, et interpretum [Col. 1114A] commentariis agnita est. Et, ut distinctius paulo agam, habetur in Bibliis latinis quae prodierunt Nurembergae an. 1475. Venetiis an. 1498. Basil. an. 1506. Lugduni an. 1520. Paris. an. 1563. Lugdun. au. 1589. Antuerp. an. 1617, hoc nostro saeculo, quasi praestigiis quibusdam oculos perstringentibus prorsus disparuisse. Utrum hoc ex casu. an maleficio contigerit, dispiciant eruditi. Epistolam ipsam quia brevis est, neque nunc dierum in promptu habetur, apposuisse non pigebit. Incipit Prologus in Epistolas canonicas Non ita est ordo apud Graecos, qui integre sapiunt, fidemque rectam sectantur, Epistolarum septem, que canonicae nuncupantur sicut in latinis codicibus invenitur. Ut quia Petrus est primus in ordine Apostolorum, primae sint etiam ejus Epistolae in ordine caeterarum. Sed sicut Evangelista dudum ad veritatis lineam correximus, ita has proprio ordini, Deo juvante, reddidimus; est enim una earum prima Jacobi, duae Petri, tres Joannis, et Judae una. Quae si sicut ab eis digestae [Col. 1114B] sunt, ita quoque ab interpretibus fideliter in latinum verterentur eloquium, nec ambiguitatem legentibus facerent nec sermonum sese varietates impugnarent, illo praecipue loco ubi de Unitate Trinitatis in prima Joannis Epistola, positum legimus. In qua etiam ab infidelibus translatoribus, multum erratum esse a fidei veritate comperimus, trium tantummodo vocabula, hoc est, Aquae, Sanguinis et Spiritus, in ipsa sua editione ponentibus; et Patris Verbique ac Spiritus testimonium omittentibus, in quo maxime et fides Catholica roboratur, et Patris ac Filii et Spiritus sancti una divinitatis substantia comprobatur. In caeteris vero Epistolis, quantum a nostra, aliorum distet editio, lectoris judicio derelinquo. Sed tu, virgo Christi Eustochium, quam me impensius Scripturae veritatem inquiris meam quodammodo senectutem invidorum dentibus corrodendam exponis, qui me falsarium, corruptoremque sanctarum pronuntiant Scripturarum. Sed ego in tali opere, nec aemulorum meorum invidiam [Col. 1114C] pertimesco, nec sanctae Scripturae veritatem poscentibus denegabo.

VII.---De superiore parte. De seipso, et doctrina sua, et regeneratorum nativitate secunda, sive superne venientibus, passim agit Dominus noster, Ad eamdem ergo mentem vocem illam hic loci trahit D. Cyprianus; et Unitatem, ceu coelo lapsam, tunica Christi, quae adumbrari statuit. Hujus interpretamenti meminit Chrysost. Homil. . Sed concludit .

IX.---Cum generant, simul filios edere. Amor utrique soboli aequalis, inquit Plinius, qui l. X, c. 34, late columbarum oeconomiam describit: Pudicitia illis prima, et neutri nota adulteria, conjugii fidem non violant, communemque servant domum. Nisi coelebs aut vidua nidum non relinquit, etc.

X.---Episcopi sibi nomen assumunt. Qualis nimirum erat Novatianus Per temerarios convenas intelligendi [Col. 1114D] veniunt tres ex Italia evocati episcopi, qui ordinationi Novatiani manus suas commodabant.

Tractatus Sermones. Sic Epist. LXXVII (ad Pamelii numeros 78) dicitur, non desinis tractatibus tuis sacramenta occulta nudare. Et statim, Omnibus in tractatu major, in sermone facundior. Quin hoc ipso opere. Tractatu longo. Hinc fluentibus saeculis tractatores dicebantur, qui conciones coram populo haberent. Gloss. Cyr. , tractator.

XI.---In substantia mea. Ponitur pro eo quod LXX habent , qui legisse videntur [Figure: [Hebrew Text] 1Kb] Hesychius per explicat .

Quando aliud Baptisma. De dogmate hoc alibi dabitur dicendi locus.

XII.---Corruptores Evangelii. De hoc haereticorum sacrilegio videndi sunt Iren. l. III, c. 5; Tertul. de Praescript. c. 17 et 33, Adv. Marc. l. v. c. 18; Euseb. Hist. l. v, c. 28; Augustin. haer. 46. de Manich. et haer. 70; Theodorit. l. II Haeret. fab. c. 5.

[Col. 1115A] Spiritu roris. Irrorati erant Spiritus refrigeriis Sed si haec verborum mens sit, accommodatius diceretur, ipsos Spiritus roris animatos fuisse. Unde suspicio subit, auctorem scripsisse, Deum simplices atque inter se unanimes, spiritu oris animasse. Quae loquendi formula in S Litteris satis est usitata.

XIV.---Tales etiamsi occisi. Effatum hoc, quod perpetuo inculcat Cyprianus, Ecclesiam orientalem permeavit De illo enim D. Chrysost in Ep. ad Ephes. Serm. 11, huc respiciens ait , . Quantum nefas et prorsus inexpiabile sit schisma, reliqui Patres nos passim docent. Clem. Ep. ad Corinth., ignat. Ep ad Smyrn. et Ephes., Iren l. IV. c. 62. Dionys. Alex. ap. Euseb. l. VI. c. 45, Firmilian Ep. ad Cypr., Optat. l. I, Fulgent. ad Monim. l. II, August. cont. Parm. l. II c. 2, Vincent. Lirin. c. 34, Prosp. de Prom. et praedict. impl. c, 5.

[Col. 1115B] XV.---Merita nostra mercedem. Merces ista ex Dei beneplacito, qui sua dona in nobis coronat. Quando de meritis apud auctorem nostrum mentio habetur, recurrendum est ad celebratissimum ejus lemma, a D. Augustino, tamquam oraculum saepius laudatum l. III ad Quirin. c. 4: In nullo gloriandum, quando nostrum nihil sit.

Compendio breviante. Eamdem phrasin habet auctor noster, in Praefatione primi libri ad Quirin.

XVI.---Habentes deformationem religionis. , inquit Apostolus. Deformationem pro descriptione saepius ponit Tertull.: Utriusque exitum deformans, Herodis tormenta, et Joannis refrigeria, Adv. Marc. l. IV, c. 34; Simulachrum non prius argilla deformat, Apol. c. 12.

XVII.---A semetipso damnatus. Certe nullis mortalium magis quam Novato et Novatiano haec Apostoli verba quadrant, illi enim non prius ab Ecclesia quam a seipsis secessum fecere. Alter postquam in Africa [Col. 1115C] lapsos omnes sine mora admittendos contendisset, Romam navigans contrarium dogma proposuit, nimirum pro inexpiabili scelere habendum si umquam admitterentur. Alter qui judicio cleri Romani de recipiendis larsis non interfuit modo sed etiam praefuit: propria manu scripsit, proprio ore publice legit litteras ad Africanam Ecclesiam ea in causa transmissas, in illa ipsa Roma, sententiae istius, hoc est suae assertores, apostatis et lapsis adnumerandos docuit; ibique cum episcopatum abjurasset invasit.

XVIII.---Ubi signantur qui Dominum promerentur. Non tantum inter Baptismi solemnia, frontibus crucis signum imprimebant Christiani, Sed ad omnem progressum atque ad lumina motum, ad omne aditum et exitum, ad vestitum et calceatum, ad lavacra, ad mensas, ad lumina, ad cubilia ad sedilia, quacumque illos conversatio exercet, frontem crucis signaculo terebant. Referente Tertul. de Corona Mil. c. 3. Interim cultus religiosus aberat. Cruces, inquit Octavius apud Minut. [Col. 1115D] nec colimus, nec optamus.

XIX.---Plenis satisfactionibus. Quid plena satisfactio, infra in libro de Lapsis discutietur.

XX.---De confessoribus quosdam. Perstringit Maximum. Nicostratum Evaristum, aliosque, qui litteris suis Novatianum ad episcopatum commendabant, partesque ejus fovebant.

XXII.---Exciderunt a fide. , non crediderunt, reddit vulgatus interpres, sed noster rectius virius concepisse; vox enim illa respicit, quod supedetur dicebatur, .

XXIII.---Concordiae glutino. Nimirum uno episcopo, Ep. ad Pupianum ait: Ecclesiam esse plebem sacerdoti adunatam, et pastori suo gregem adhaerentem. Optatus episcopum vocat, sponsum coagulum pacis.

XXVI.---Nec decimas damus. Ex naturae prius multo, quam legis Mosaicae praescripto decimas solutas; si minus fidem faciant quae in lectione LXX Interp. habentur, Genes. IV 7, , [Col. 1116A] , ; certe quae leguntur capite XIV, 18. de decimis ab Abrahamo pensitatis, id evicerint: praesertim cum mos iste per universum terrarum orbem, quasi publico humani generis decreto, olim invaluerit. Cujus rei testes locupletissimi Herodot. l. I, 2, 3, 9, et passim; Dionys. Halic, l. I, 4, 6. Pausan., Eliac., et Phoc.; Diod. Sic. l. I; Plut in quaest. Rom., in Camil., Syll., Lucull., etc.; Arist Oecon. l. II; Thucyd. l. III; Justin. l. XVIII 20; Cicer. de Nat Deor. l. III; Liv l. V, c. 21. Cum primum luce Evangelica perfunderetur orbis, oblationibus, primitiis, sportulis, et totius rei familaris in Ecclesiae subsidium venditionibus, nihil decantatius. Immo Patres antiquissimi de decimis solvendis verbis disertissimis mandant. Iren. l. IV, c. 20. ait: Sacerdotes sunt omnes Domini Apostoli, qui neque agros, neque domos haereditant hic, sed semper altari et Deo serviunt. De quibus et Moyses: Non erit sacerdotibus Levitis in tota tribu Levi pars, neque substantia cum Israel: fructificationes Domini substantia eorum manducabunt [Col. 1116B] eas Propter hoc et Paulus: Non inquiro, inquit, datum, sed inquiro fructum. Et in eodem lib. c. 27: Propter hoc Dominus, pro eo quod est non moechaberis. non concupiscere praecepit: et pro eo quod est: non occides, neque irasci quidem: et pro eo quod est decimare, omnia quae sunt pauperibus dividere. Haec omnia non dissolventis legem erant, sed extendentis et dilatantis. Porro c. 34: Illi quidem decimas suorum habebant consecratas, qui autem perceperunt libertatem, omnia quae sunt ipsorum ad dominicos decernunt usus; hilariter et libere dantes, ea quae non sunt minora, utpote majorem spem habentes. Sic Origen. in c. XVIII Numer.: Nemo licite nec legitime utitur fructibus quos terra produxit, nec animantibus quae pecudum protulit partus, nisi ex singulis quibusque Deo primitiae, id est, sacerdotibus offerantur. Hanc ergo legem observari etiam secundum litteram, sicut et alia nonnula, necessarium puto. Et deinceps addit: Dominus dicit in Evangeliis: Vae vobis scribae [Col. 1116C] et pharisaei hypocritae, qui decimatis mentham, hoc est decimam datis menthae, et cymini et anethi, et praeteritis quae majora sunt legis: hypocritae, haec oportet fieri, et illa non omitti. Vide ergo diligentius quomodo sermo Domini vult fieri quidem omnimode quae majora sunt legis, non tamen omitti et haec quae secundum litteram designantur. Quod si dicas quia haec ad pharisaeos dicebat, non ad discipulos; audi iterum ipsum dicentem ad discipulos: Nisi abundaverit justitia vestra plusquam pharisaeorum et scribarum, non intrabitis in regnum Coelorum. Quod ergo vult fieri a pharisaeis, multo magis et majori cum abundantia vult a discipulis impleri, etc. Mora esset singula huc spectantia percurrere: consulat is cui otium est, Hilar. in Matt. c. XXIV, Explan. Psal. CXVIII, Octon. He, Nazianz. Orat. V, Hieron. in Malac III, Chrysost. Hom. 35, in Genes. XVIII, in Act. Apost. XIV et Hom. 4, in II, c. ad Eph., Ambr. Com. in Luc. c. XI. l. VII. Serm. 34. in Fer. [Col. 1116D] III. Serm. in die Asceas., Augustin. in Psalm. CXLVI. Serm. de Temp. 166 et 219. Hom. 48. Immo videantur quae auctor noster habet. Ep. I, ad Pamelii numeros 66, ubi ait Leviticam tribum de fructibus qui nascebantur decimas recepisse: quod totum fiebat de auctoritate et dispositione divina, ut qui orationibus divinis insistebant, in nulla re avocarentur, nec cogitare, aut agere saecularia cogerentur. Quae nunc ratio et forma in clero tenetur, ut qui in Ecclesia Domini ordinatione clerica promoventur, in nullo ab administratione divina avocentur, etc.



DE LAPSIS.

Lapsus, ubi de moribus agitur, significare solet graviorem quamlibet noxam, qua quis in vitae cursu non solum titubat et gradu dimovetur, sed prosternitur et decidit. Ita Adami peccatum ejus lapsus passim appellatur. Sed in usu Ecclesiastico illi fere [Col. 1117A] intelliguntur lapsi, qui persecutionis tempore minis aut tormentis cessere; quique disjecti, postrati et jacentes infra dicuntur. Quemadmodum illi qui in fide permansere stantes appellati, quos Zach. propheta videtur adumbrasse, c. III, 7, ubi ambulanti in viis Domini, et custodiam ejus custodienti promittitur sors [Figure: [Hebrew Text] 1Kb] inter stantes. Lapsorum variae fuerunt classes: 1o eorum qui libellis securitatem paciscebantur, et libellatici dicti. 2o Qui thus adolebant, aut de victimis epulabantur; qui thurificati et sacrificati, audiebant. 3o Qui blasphemiis nefas cumulantes Christianum nomen ejurarunt, et apostatae appellati. Cum vero Deciana clades plurimos variis hisce ruinae generibus perculisset: iique Novati et Felicissimi et presbyterorum quorumdam qui cum ipsis sentiebant factione; aut etiam martyrum benignis nimium suffragiis sublevati, reditum in Ecclesiam impudenter postulabant: Cyprianus, quod olim facturum se promiserat, pace Ecclesiae reddita, quid de singulis statuendum sit librato cum [Col. 1117B] fratribus consilio, decernit. Libellus hic, ut et praecedens de Unitate, Carthagine primum, et ut par est credere, in ipso concilio, lectus; dein Romam transmittebatur, quod ex Epistola 54, ad Pamelii numeros 51, docemur. Voces istae in fronte operis: Pax ecce, dilectissimi fratres, Ecclesiae reddita est: et quod difficile nuper incredulis, ac perfidis impossible videbatur, ope atque ultione divina, securitas nostra reparata est; satis indicant post Decii mortem, idque statim post nuntium acceptum, libellum hunc Romam fuisse transmissum. Prius autem aliquanto scriptum, et Carthagine publice lectum minime dubito. Plures enim menses, quibus concilium in lapsorum causa frequenter habitum, a Cypriani reditu ad Decii mortem, eamque in Africa renuntiatam, intercessere. Sed auctores id juris in scripta sua perpetuo vendicant, ut quaedam subinde propre nata addant, detrahant, et varie immutent, quod etiam a Cypriano hic loci [Col. 1117C] factum existimo. Scripti hujus meminerunt Pontius, Eusebius, Rufinus, Augustinus, Fulgentius, Pacianus, et alii passim veteres.

II.---Cohors Candida. Pariter et martyres dicti a nostro auctore, Massa Candida. Sic Tertull de Coron: De martyrii candida laurea melius coronandus. Interim respectu habito ad sanguinem fusum, floridi et russati alibi appellantur.

Ab impio sceleratoque velamine. Omnis fere gentilium religio, in mortuorum cultu et placandis diis manibus versabatur; unde habitu funereo et velato capite sacra ut plurimum peragebantur. E contra vero praeeunte Apostolo I Cor. XI, 10. Christiani homines nudo capite preces fundebant, feminis tantum modestiae et obsequii ergo in Ecclesia velatis. Porro obnubilatum caput servilis conditionis signum. Unde servili poenae subjiciendus, velamento obductus. I, lictor, apud. Liv. I, inquit Horatii periclitantis pater, colliga manus quae paulo ante armatae [Col. 1117D] imperium populo Romano pepererunt. I, caput obnube liberatoris urbis, etc.

Frons cum signo Dei pura. Nempe in Baptismi lavacro signata, et spinei Domini Jesu serti memor, admittere non potest aliud capitis gestamen, aut habitum a candidatis diaboli introductum, quod ait Tertull. in lib. de Cor. qui etiam refert Claudium Saturninum in libro de Coronis; origines, causas et species et solemnitates earum ita edisserere, ut nullam gratiam floris, nullam laetitiam frondis, nullum cespitem, aut palmitem, non alicujus capiti invenias consecratum.

II.---Maligna obtrectatione debilitet. Ut se lapsi excusatiores facerent, decebant plurimis inter stantes pariter cum ipsis fuisse succubituros si pariter tentati: si non tunc fuga (quemadmodum Cyprianus) elapsi. In causa non absimili dictum: Casta est quam nemo rogavit.

Dies negantibus praestitutus excessit. Proposita fuerant [Col. 1118A] adversus Christianos edicta, ut intra diem praefinitum Christianus quisque, coram praeside, proconsule, aliove magistratu profiteretur se renunciare Christo: Ni faceret capite esset plectendus, aut forte bonis exiliove mulctandus. Postquam illud tempus elapsum esset, quicumque se non profitebantur, poenis denunciatis fiebant obnoxii; et proinde inter confessores erant numerandi. Hanc ob causam ait noster, non praescripta exilia, non destinata tormenta, non rei familiaris damna episcopos terruerunt.

V.---Disciplinam pax longa corruperat. Sulpitius Severus triginta octo annos pacis Ecclesiae computat; scil. a Severo Imp. ad. Decium; siquidem Maximiniani attentata Ecclesiarum aliquarum Clerum dumtaxat percellebant; Africamque intactam reliquerant. Eadem fere dicuntur Epist. XIII. ad Pam. numeros 7.

VI.---Corrupta barba. Respicit Levit. XIX 27, ubi interdicitur, ne corrumpantur anguli barbae. Hac de re vid. l. III, cap. 84, ad Quir. De feminarum [Col. 1118B] moribus in lib. de Cultu egit.

Jungere cum infidelibus; Respicit auctor monitum D. Pauli II Cor. VI, 14, et I Cor. VII. Vid. l. III Testim. ad Quirin. c. 62.

Episcopi plurimi. Hunc locum saepius attingit D. Augustin. adv. Donatistas; vid. l. III, cont. Ep. Parmen. c. 2, et l. IV, cont. Cresc., c. 26.

Esurientibus in Ecclesia fratribus. Quamquam Apostolis consultum videbatur, Act. VI, ut non derelinquerent verbum Dei, et ministrarent mensis, et inde diaconi subrogati, pauperum tamen cura apud episcopos perpetuo mansit. Quam sollicite hoc procurabat D. Paulus, ejus Epistolae nos passim docent. De moribus Christianorum sequentis saeculi rationem reddit Justinus Apol. II: , , , , . Hanc fuisse perpetuam [Col. 1118C] D Cypriani sollicitudinem Epistolae ejus nescire nos vetant; praesertim Ep. LXII, ad Pam. num 60, ubi redimendis captivis, si recte rationes subduxerit Rigaltius, librarum 25,000 erogabantur.

Ad prima statim verba. Terrore hoc inexpectato perculsos Cyp. Ep. LX, ad Pam. num. 57, Subitatos appellat. Similem lapsorum in Aegypto hoc ipso tempore stragem late describit Dionysius Alexandrinus apud Euseb. l. VI, c. 41.

VIII---Ascenderent apprehensi. Hanc lectionem quem mss. plerique tuentur, commendat similis locutio Cleri Rom. Ep. VIII, ad Pamel. numeros 3: Ascendentes ab hoc quod compellabantur revocavimus.

Ad Capitolium sponte ventum est. Arcem Carthaginensem, imitamentum Romanae. Novatiani et Donatistae Catholicos, quod huc ascendentes lapsos recepissent, per contemptum vocabant Capitolinos. Sic Pacianus Ep. II: Numquid Cypriano sancto viro hoc obest, quod populus ejus Apostalicum nomen habet, vel [Col. 1118D] Capitolinum, vel Synedrium?

Qui jam diabolo renunciarat. Solemnia haec Baptismi verba Tertul. de Spectac. c. 4 et alibi passim inculcat; quod etiam a Cypriano nostro aliisque Patribus factum. Formula haec antiquissima non aliunde ortum duxit quam a Christianismi initiis, et videtur esse illud de quo D. Petrus I Ep. III, 21, in Judaeorum Baptismo, proselytus patriam, parentes et humanitatem ejurabat; Christianus vero, noxias cupiditates, saeculi pompas, et diaboli nequitiam abdicat et amandat.

IX.---Lethali poculo propinata est. Respicit libamina gentilium, de quibus D. Paulus I Cor. X, 21: Non potestis calicem Domini bibere et daemoniorum.

Infantes quoque. De eorum Baptismo vid. ad Fidum. Quem morem late impugnat Rigaltius notis suis in dictam Epistolam, et hic loci dicit: Hoc sensu permoti censuerunt infantes baptizandos, signum fidei dederunt homini, priusquam esset homo fidei capax. [Col. 1119A] Signum sine re, ipsius rei vicarium fecerunt. Ex anabaptistarum faece fanaticus non alia scripsisset. Itane vero infantes fidei prorsus incapaces? Si hoc ratum sit, quomodo Joannes Baptista aliique a matris utero pleni Spiritu sancto? Porro circumcisio ante legem, et sub ipsa, erat foederalis ritus, qui pro fundamento habuit fidem in Messiam postmodum venturum; quemadmodum ejus antitypus Baptisma sub Evangelio, innititur fide in eumdem Messiam qui advenerat: si vero infantes Israelitarum, licet fidei actualis incapaces, ad circumcisionem recipiendam fuerant idonei; pariter et parentum Christianorum nati, eodem obice, fidei scil. defectu, non obstante, Baptismi esse poterint participes. Baptizati pridem illi erant Infantes, qui acris et vividi illius sensus qui praefertur, specimina dederunt; quare manifestum et perperam dici exinde Ecclesiam permotam censuisse infantes batizandos. Porro ante Cypriani saeculum infantium Baptismum in Ecclesia receptum, Irenaeus nos docet l. II, c. 39, qui renasci apud Deum dicit infantes et parvulos [Col. 1119B] et pueros, et juvenes et seniores. Similiter Origenes in c. VI ad Rom., ait: Ecclesiam ab Apostolis traditionem suscepisse etiam parvulis Baptismum dare. Morem illum Tertulliani saeculo obtinuisse, vel hinc constiterit, quod iste centrarium suadeat: Quid testinet innocens aetas ad remissionem peccatorum? Quae sententia adeo plurimis placuit, ut Baptismum ad ultimae senectutis tempora differendum censerent. Id nimirum satagebant, ut de venia per lavacri salutari expiationem securi, peccandi commeatum sibi facerent.

Amiserunt parvuli. D. August. Ep. XXIII ad Bonif. rem sic expedit: Amiserunt, dixit, quantum attinuit ad illorum scelus, a quibus amittere coacti sunt. Amiserunt in eorum mente ac voluntate, qui in illos tantum facinus commiserunt. Nam si in seipsis amisissent, remansissent utique divina sententia damnandi. Quod si sanctus Cyprianus arbitraretur, non eorum defensionem continuo subjiceret, dicens, etc.

X.---Discedite, discedite. Causam suam agit Cyprianus [Col. 1119C] adversus obtrectatores, qui fugam tamquam rem turpem ipsi impegerunt; hanc ille non modo ceu licitam videtur defendere, sed tamquam rem imperatam commendare: hac ex parte a Magistro Tertulliano longe discedens.

XIII.---Nunc flagella scinderent. Pariter tormenta haec describit Tertul. Apol. c. 30: Expansos ungulae fodiant, cruces suspendant, ignes lambant, gladii guttura detruncent, bestiae insiliant.

Aemilio aliquando Dominus ignovit. Baptismus sanguinis ex Ecclesiae veteris sententia non minus certo omnem anteactae vitae labem eluebat, quam aquae lavacrum: proinde cum Castus et Aemilius ad martyrii decus admissi erant, de venia ipsis facta minime dubitandum. Unde Ep. XVIII, ad Pam. numeros 13, lapsos qui ad pacem festinabant sic alloquitur Cyprianus: Acies adhuc geritur, et agon quotidie celebratur; si commissi vere et firmiter poenitet, et fidei calor praevalet: qui differri non potest potest coronari. Quod dicitur Dominum [Col. 1119D] hic aliquando ignovisse, videtur innuere hoc pridem Carthagine factum.

XV.---Sanctum Domini. Infra vocat sanctificatum in sanguine Domini cibum et potum, ut recte admonet Rigalt.

Domini corpus invadunt. Duplici S. Scripturae testimonio se explicat auctor noster; scil. Levit. XVII, 3, ubi dicitur: Caro sacrificii quod est Domini, et I Cor. X, 27: Quicumque ederit panem, aut biberit calicem Domini, etc. Explicatissime Facundus Cypriani sectator fidissimus, l. IX, c. 5: Sacramentum corporis et sanguinis Christi, quod est in pane et poculo consecrato, corpus ejus et sanguinem dicimus, non quod proprie corpus ejus sit panis, et poculum sanguis, sed quod in se mysterium corporis ejus sanguinisque contineant. Hinc et ipse Dominus benedictum panem et calicem, quem discipulis tradidit, corpus et sanguinem suum vocavit.

XVII.---Sed cum judicii dies venerit. Respicit locum [Col. 1120A] D. Joan. Apoc. VI, 10, quem statim laudat, ubi dicitur: quod sub ara Dei animae occisorum martyrum clamant magna voce, dicentes, quousque, etc. Veteres in ea erant sententia, de solis martyribus ante diem judicii sententiam fuisse latam, de aliis omnibus ampliatura.

XVIII.---Prius quam vindicetur. Pax a martyribus concessa, non omnino valebat, antequam coronati fuissent. Vid Ep. Luciani; ubi post Pauli et aliorum martyrum arcessitionem, eorum nomine pax dimittenda perhibetur. Et merito hoc factum; siquidem non pauci confessores postmodum lapsi vel ipsi fuerant.

XIX.---Nam et Moyses. Locum hunc laudat Pacianus, Ep. III, et repulsam pati sanctorum preces docet, si pro non rogantibus petant, si pro perseverantibus in crimine deprecentur, si non singulos, si non paucos, sed millia multa defendant.

XX.---Nemo infamet martyrum dignitatem. Nemo, inquit, convellat privilegium olim illis indultum, ut pro lapsis intercederent; modo intra terminos praefinitos [Col. 1120B] sistatur. Si nimirum quod dicitur Ep. 17, ad Pamel. num. 10, largiantur, qualia in praeteritum, antecessores eorum martyres concesserunt. Tert. ad Mart.: Pacem quidam in Ecclesia non habentes, a martyribus in carcere exorare consueverunt. Pax vocabatur venia lapsis concessa; quia per eam ad sacrorum, et, speciatim, orationis commercia, et pacis osculum, orationis signaculum, Tertulliani sunt verba, admittebantur.

XXI.---Iram animationis. LXX posuerunt .

XXIV.---Ad precandam misericordiam. A Deo Patre, et Filio Domino Jesu Christo quos ejuraverat.

XXV.---Sacrificantibus nobis. Vid. quae diximus ad lib. I adv. Judaeos, cap. 16. Ad Eucharistiae mysteria participanda, olim admittebantur infantes statim post Baptismum; ex vi verborum Domini Jo. VI, 53: Nisi manducaveritis carnem filii hominis et biberitis ejus sanguinem, non habebitis vitam in vobis. Differebantur vero postea ex monitu Apostoli I Cor. XI, 28: Probet [Col. 1120C] seipsum homo, et sic de pane illo edat, et de calice bibat.

XXVI.---Cinerem ferre. In more erat ut Eucharistiae participes, accepta panis portione, non solum inter sacrorum solemnia comederent; sed aliquid reservarent, domumque deferrent, ibique vel ante cibum, vel in periculis, aut rerum agendarum auspiciis, sumerent: quemadmodum cum Eulogiis deinceps factum. Mos hic videtur perdurasse usque ad concilium Caesar-Augustanum. Huc spectat illud Tertul. l. II ad Uxor.: Nesciat maritus quid secreto ante omnem cibum gustes; l. de Orat.: Accepto corpore Domini et reservato. Panem eucharisticum in Dominicum corpus transsubstantiari, fidem videtur superare; sed majus quiddam si fieri potest; quodque nemo facile dixerit, Dominicum corpus in cineres fuisse conversum.

XXVII.---Fecisse se dixit. Putat eruditissimus Rigaltius loco huic lucem accessuram ab Epistola clericorum Ecclesiae Romanae, ubi timidus Christianus profitetur [Col. 1120D] se dedisse praemium concussori, sive militi, sive praesidi, ne quod non licet faceret; scil. ne cogeretur sacrificare idolis. Utique hoc ex Epistola ad Antonianum, nimirum Ep. 55, ad Pam. num. 52, uberius illustrari. At verba haec aliud quiddam innuere videntur; libellatici nempe vice, alium aliquem id egisse aut dixisse, quod in auctorem ex merito rediens, illum denegantem seu lapsum constituat. Species itaque facti quod Cyprianus hic respicit haec potius fuerit. Christianus male sibi metuens, aut Ethnicum submittit qui ejus personam induens sacrificaret, fidemque ejuraret, et libellum sive chartam certificatoriam obtineret alterius nomine, qua si forte in quaestionem vocari contigerit, is se tueretur, et delatores averteret: quasi legibus imperatorum ab ipso abunde fuerit satisfactum: vel saltem pretio aut prece istiusmodi tesserulam obtineret quae haec ita gesta fuisse profitebatur. Et quidem hoc in casu libellaticus rectissime dicetur fecisse: quicquid alius faciendo commisit, et se infidelem illicita [Col. 1121A] nefariorum libellorum professione prodidisse. Certe nuper apud nos sub Cromvelliana tyrannide, cum rebellium arma optimum principem oppressissent, et victores in eos impotentissime grassarentur quotquot in fide permanserunt; plurimi fuere qui in adversa castra transierunt, et aperte desciverunt, apostatis annumerandi. Multi etiam erant, modestius, ut sibi videbantur, mali, qui tesserulis (cujusmodi traditae fuerant illis qui fidem rebellibus obligaverant) vel pretio emptis, aut ab indutis personam eorum acceptis; securitatem paciscebantur; jactantes interim, se in fide permanere nec per nefaria foedera conjuratis consensisse; licet tesserulae id asserentis, opportuno mendacio se protexissent: quod quidem hominum genus, libellaticis videtur accensendum. Apud Praesidem ipsum totam hanc scenam olim fuisse quandoque adornatum, docet nos praedicta Ep. ad Antonian. Et revera nisi ipso conscio, vix commode transigi potuit. Immo demum, nonnumquam coram ipso Praeside libellaticos disertis verbis licet privatim, [Col. 1121B] Christum ejurasse constat ex Ep. 66, ad Pam. num. 68, ubi Martialis et Basilides dicuntur libellis idololatriae commaculati, et nefandorum facinorum conscientia vincti, et iterum, nefando idololatriae libello contaminati. Unde etiam in publicis actis continebatur, Martialem contestatum fuisse, se obtemperasse idololatriae, et Christum. Tantillum distabat iste libellaticorum ordo, ab impudenti et aperta apostasia.

Omnes scribentur. Sic. LXX, quasi ad Librum vitae et Acta Dei judicis respiceretur.

XXVIII.---De hoc vel cogitaverunt. Eruditissimus Lombertus recte hinc colligit, crimina secreta confessione et poenitentia apud Deum expianda: nec auricularem confessionem, quod voluit Pamelius, exinde confici. Dicit porro praedictus vir doctus, Cyprianum hic loqui tantum de poenitentia publica, et in dictorum fidem citat Morinum, qui privatam poenitentiam saeculo septimo imputat lib. VII de Administ. Poenit. Certe Valentiniani et Theodosii aevo, in Ecclesia Romana [Col. 1121C] poenitentiam, non a presbytero privatim, sed ab episcopo publice irrogatam, aperte docet Sozom. Hist. Eccl. l VII, c, 16. Qua de re consulantur annotata eruditissimi Valesii.

XXX.---Lavacra quotidie celebrat. Delicatam hanc et sibi blandientem poenitentiam, vivis depingit coloribus Tertul. sub fin. lib. de Poenit.

XXXI.---Exomologesin Deo facerent. Respicit LXX Interpretum adjectitiam historiam, ubi tres Pueri in fornacis medio, propria peccata, et totius populi delicta late confitentur. Inde etiam ratio petenda dictorum in libro superiore, nimirum quod pueri praedicti erant spiritu roris animati: illic enim dicitur quod Angelus Domini caminum reddidit . Istis exigenda sunt quae superius hac in re dicta, p. 81.

Domino satisfacere. Videntur illae satisfactiones consistere in istiusmodi vitae tenore et instituto, quae de poenitentia serio acta fidem faciant, eamque promoveant [Col. 1121D] atque procurent per omnem prosternendi et humilificandi hominis disciplinam, conversationem injungentem misericordiae illicem, ut ait Tertul. de Poenit. Infeliciter quidem cessit, quod dum prisci scriptores exomologesin et solemnes poenitentiae aerumnas satisfactionis nomine ornarunt, arrepta sit ansa Socinianis aliisque haereticis docendi ipsum Dominum nostrum non aliter satisfecisse: Et ex adverso, cum alii meritorum Christi vindicias meditarentur, ita illum satisfecisse contendant, ut sacrilegii instar sit, si nos poenales aliquos poenitentiae actus adhibeamus. Certe D. Paulus a Corinthiis suis II Cor. VII, 11, videtur exegisse, non sollicitudinem modo, sed defensionem, sed indignationem, sed timorem, sed aemulationem, sed vindictam: et idem Apostolus, I Cor. V, 2, et II, 12, 21. Ecclesiae in delinquentes censuras non sine publico luctu irrogari ostendit; et prorsus absurdum videretur ut a noxa alieni in moerore agerent, cum interim flagitiosi in deliciis volutarent genioque [Col. 1122A] indulgerent. Status hujus luctuosi habitum describit Tertullianus in lib. de Poenit. Ut sit, sacco et cineri incubare, corpus sordibus obscurare, animum moeroribus dejicere, illa quae peccavit tristi tractatione mutare, caeterum pastum et potum pura nosse, non ventris scil., sed animae causa, plerumque vero preces jejuniis alere, ingemiscere, lacrymari, et mugire dies noctesque ad Dominum Deum, presbyteris advolvi, charis Dei adgeniculari, omnibus fratribus legationes deprecationis injungere. Haec omnia exomologesis. Ergo si ex istis aliquid desideraretur, non erit plena satisfactio. Interea tamen non evanida quaevis et perfunctoria delibatio horum operum sufficiet, alibi auctor noster requirit longam et plenam poenitentiam, ut trahatur diu poenitentia, ut agant poenitentiam lapsi justo tempore, ut non ante legitimum et plenum tempus satisfactionis, pax concederetur: eique opponit veniam crudo tempore factam. Quodnam vero temporis spatium pro maturo et legitimo haberi debeat, non adeo in promptu fuerit statuere. Satis constat, paulo ante, et post concilium [Col. 1122B] Nicaenum, et halcyonium Constantini saeculum, cum in Ecclesiam mundus conflueret, et pacem licentia sequeretur; acrioribus exemplis fuisse opus, adeo ut flagitiis quibusdam, 8, 12, 15 annorum, immo vitae totius, quocumque extenderetur, spatium sit praefinitum. Sed verisimile videtur Apostolorum aevo et deinceps usque ad Montanum, extra casus idololatriae, moechiae, et homicidii, qui forte excipiendi, lenius fuisse actum. Certe poenitentia incesto Corinthio imposita, qui matrimonii jura crimini suo praetexebat, non ultra intervallum scriptionis primae et secundae Epistolae perduravit. Hoc autem videtur contineri temporis spatio quod impendebatur itineri Timothei ex Macedonia ad Corinthum, et ejusdem exinde reditum. Porro notari poterit, ipsum Cyprianum qui longam et plenam satisfactionem, justum tempus, et diu tractam poenitentiam adeo districte exigit, et forte primus omnium veniam ullam idololatris concessit; ex Concilii ibidem habiti decreto, ubi lapsis poenitentiam [Col. 1122C] istam injunxerat, pacem illis protinus dandam, hoc est, post semestre fere spatium, monet et contendit. Immo si omne tempus post admissum crimen, nimirum a Decii imperii initiis adjiciatur, certe triennii spatio continebitur. Vid. Ep. LVII, ad Pamelii numeros 54. Poenitentia quidem alter baptismus est, et quemadmodum catechumenatus competentiaeque mora, ex eorum perfidia ortum duxerat, qui statim in Ecclesiam admissi, eadem facilitate eamdem deseruere; ita fletus, audientiae, et consistentiae intervalla, tamquam sufflamina quaedam ad poenitentiae postliminium, et secundam post naufragium tabulam, intercesserant; ut eorum nequitiae occurreretur, qui de remedio securi, in exitium denuo praecipites ferebantur.

XXXIII.---Spiritum transpunctionis. Hic reddit vulgatus interpres soporem; sed Rom. XI, 8, habet compunctionem. dicit Theophylactus ex mente Chrysostomi [Col. 1122D] . , . Hesychius vero reddit.

Dilectum veritatis. Dilectionem nimirum; . Vulgatus habet, charitatem veritatis.

XXXVI.---Cum conversus ingemueris. LXX interpretes in hac lectione praeivere, quam haud facile ex textu hebraeo elicueris. Hieronymus tamen agnoscit, non modo in Epistola ad Sabmianum, sed in Commentario; et dicit quod juxta anagogen omnes ad poenitentiam peccatores, et praecipue haereticos cohortatur sermo divinus, quod cum reversi a vitiis ingemuerint, et egerint poenitentiam salvi fiant, et tunc intelligant ubi prius fuerint et quod frustra in vanis speraverant.

Malitias irrogatas. Intellige mala poenae. LXX habent, . Tert. l. II adv. Marc., c. 24, ait, Et poenituit Dominum de malitia quam dixerat facturum se illis, nec fecit.



DE ORATIONE DOMINICA.
[Col. 1123A]

De Oratione. Pontius in recensione operum S. Cypriani, post tractactus de Lapsis et Unitate, hunc memorat, qui docet Evangelicae precis legem. Et hoc fere ordine editores omnes; certe Spir. Vet. innom Remb Eras., ut alios praeteream, reposuerunt; ita ut librum de Lapsis immediate sequeretur. Et revera si quis perpetua ad unitatem tuendam monita, quae utramque paginam hoc implent consideraverit, non alio a praecedentibus aut instituto, aut tempore conscripta judicabit. Sed cum priora scripta sub finem anni 251 Romam missa fuisse cognoscantur, hoc ad sequentem, nimirum 252, videtur rejiciendum. Ex martyris nostri lucubrationibus, vix aliud D. Augustino commendatius occurrit. In lib. de Gratia et Libero Arbitrio ait: Commoneo et exhortor, ut beati Cypriani librum quem scripsit de Oratione Dominica diligenter legatis, et quantum vos Dominus adjuverit intelligatis, memoriaeque mandetis. Pariter laudat Ep. XLVII. et [Col. 1123B] CVII, nec non l. IV, c. 9, ad Bonif. cont. duas Epist. Pelag., et l. II de Bono Persev., et de Corrept. et Grat. c. 5. Porro D. Hilarius hunc Tractatum adeo omnibus numeris absolutum censuit, ut commentariis suis in Matt. Can. 5, dixerit, quod de Orationis sacramento necessitate commentandi, Cyprianus vir sanctae memoriae liberavit: quamquam et Tertullianus hinc volumen aptissimum scripsisset, etc.

II.---Quae enim potest esse magis spiritalis Oratio. Novatores fanatici illam solum precem spiritualem censent, quae extemporaneo fervore effunditur, a Cypriano nostro longe diversi. Tertull. in lib. de Orat. dixit quod Oratio a Christo constituta, ex tribus constituta est, ex sermone quo enunciatur, ex spiritu quo tantum potest, ex ratione qua suscipitur.

III.---Inconditis vocibus. Cum modestia, inquit Septimius, et humilitate adorantes, magis commendabimus Deo preces nostras; ne ipsis quidem manibus sublimius elatis sed temperate et prope elatis; ne vultu quidem [Col. 1123C] in audaciam erecto, nam ille Publicanus qui non tantum prece et vultu humiliatus atque dejectus orabat, justificatior Pharisaeo procacissimo discessit. Sonos etiam vocis subjectos esse oportet: aut quantis arteriis opus est, si pro sono audiamur? Deus autem non vocis, sed cordis auditor est, sicut conspector. Fortasse ethnicam battologiam a Domino notatam Matt. VI, 7, et III Reg XVIII. 26, descriptam, respicit Cyprianus; cujus specimen dat Eschyl. in . Ita porro in recta Deorum nomenclatura fiduciam ponebant Gentiles, ut indigitamentis se tuerentur, ne memoria lapsi religiones confunderent, et numina quae placare conabantur offensa redderent.

Per Hieremiam quoque. In codicibus graecis sextum Baruchi caput, dicitur. Rationem supra reddidimus in annotat. ad lib. I adv. Judaeos, quare in laudandis S. Scripturis, libros apocryphos passim adhibebat auctor noster.

In sensu autem tibi debet adorari Deus. Mente sive intellectu, praestari tibi debet adoratio, o Deus, [Col. 1123D] LXX habent, .

VII.---Pater noster. Lucianus in Philopat. Dominicam Orationem vocat . Adeo minime nova videtur recepta apud nos nomenclatura a primis vocibus.

VIII.---Singillatim. Vox a Tertulliano usurpata. Daemonia nullum nomen habent singillatim, l. de Idol.

IX.---Orationis Dominicae sacramenta. Nulla vox apud scriptores Ecclesiasticos laxioris est significatus quam Sacramentum Sub hac forma de prece Dominica locutus est D. Hilarius in loco superius laudato.

Breviter in sermone collecta. Hanc ob causam preces breviores passim vocantur Collectoe Tertul. hanc Orationem appellat Breviarium totius Evangelii, l. de Orat., c. 1. Haec Chrysost. ait Dominum docuisse , Hom. de Anna. Tertull. vocat l. de Fuga., c. 2: Legitimam orationem, et etiam ordinariam.

[Col. 1124A] X.---Quae vox Judaeos etiam perstringit. Pariter Tert. de Orat., c. 2: Hoc est quod Israeli exprobratur.

Misistis illum sanctum Redundat vox illum, nisi forte quando LXX posuerant , articuli Graeci emphasin interpres latinus sic exprimendum putaret.

Remissa peccatorem datur. Vocem hanc a Magistro hausit auctor noster, adv. Marc., l. IV, c. 18, ait, Diximus de remissa peccatorum.

Non quod optemus Deo. Similiter Tert. de Orat., c. 3: Non quod deceat homines bene Deo optare, quasi sit et alius de quo ei possit optari, aut laboret nisi optemus

XII.---Caeterum a quo Deus sanctificetur, qui ipse sanctificat? lisdem fere verbis Tert., ibid.: Caeterum quando non sanctum et sanctificatum est per semetipsum nomen Dei, cum caeteros sanctificet ex semetipso?

Haec quidem fuistis. Pariter lectum l. III ad Quir., c. 65, utrobique manifesto sed inveterato errore cujus participes Iren. l. IV, c. 46, et l. V, c. 10; Tert. de Pudic., c, 10; et August. de Poenit., c. 10. In [Col. 1124B] textu graeco habetur, , haec aliquando quidam fuistis. Sed nibil muto; non enim quid scribi oportuit, sed quid scriptum fuerat spectamus.

XIII---Repraesentari nobis petimus. Tert. de Orat., c. 5, ait, Ad nostram suspensionem pertinet, regni Dominici repraesentatio.

XIV.---Nam Deo quis obsistit? Sic Tert., ibid.: Non quod aliquis obsistat quo minus Dei voluntas fiat.

Nemo suis viribus fortis. Ad repellendos Pelagii furores a nullo ex Patribus liberalius tela suppeditantur; unde illum D. August perpetuo in partes advocat. Vid. ad Bonif. l. IV, c. 9, ubi integrae paginae fere describuntur.

Filius obaudivit. Nulla fere vox Cypriano usitatior. Tertul. in Exhort. Cast. c. 2, ait: Voluntas Dei in obaudientiam venerat. Proinde et tu si non obaudieris Deo, etc. Prisci, observante Festo, pro obedivit posuere.

XVIII.---Quomodo dicimus Pater noster, quia intelligentium [Col. 1124C] et credentium pater est, sic et panem nostrum vocamus. D. Hieron adv. Pelag. l III, sub finem ait, Dominus docuit Apostolos suos ut quotidie in corporis illius sacrificio, credentes audeant loqui. Pater noster qui es in Coelis, sanctificetur nomen tuum. Illi nomen Dei, quod per se sanctum est, in se sanctificari cupiunt. Illi inferunt adveniat regnum tuum, spem regni futuro tempore praestolantes: ut, regnante Christo, nequaquam regnet peccatum in mortali eorum corpore: junguntque, fiat voluntas tua sicut in coelo, et in terra, ut imitetur Angelos humana fragilitas, et voluntas Dei compleatur in terra. Panem quotidianum, sive super omnes substantias venturum Apostoli deprecantur, ut digni sint assumptione corporis Christi, etc. Si in precibus ad Deum minus solemnibus; quod Cypriano visum est, aliter orare quam Dominus docuit, non ignorantia sola fit, sed et culpa, certe inter S. Eucharistiae mysteria ab Ecclesia precem Dominicam umquam praetermissam minime putandum: praesertim cum panis Eucharisticus illis omnino quotidianus haberetur. [Col. 1124D] Tert. de Orat.: Panem nostrum quotidianum da nobis hodie, spiritaliter intelligamus. Christus enim panis noster est, quia vita Christus et vitae panis. Ego sum, inquit, panis vitae. Et paulo post, panis est sermo Dei vivi qui descendit de coelis. Tum quod et corpus ejus in pane censetur. Hoc est, interpretante eruditissimo Rigaltio, Per panis sacramentum commendat corpus suum. Quemadmodum Augustinus, l. I Quaest. Evan 43 dixit: Per vini sacramentum commendat sanguinem suum.

Corpus ejus contingimus. Affinitate aliqua conjunctus familiae aut personae cuicumque, dicitur a ud Latinos auctores illos contingere. Sic Cic. in Verrem, Sueton in Galb., Val. Max., l. X, c. 8. Christianus Domino frater est, immo corporis ejus membrum; ita individuo nexu junctus ipsum non contingit modo, sed participat. Infra, ait nos jure communicationis Christum contingere. Quae verba respiciunt D. Pauli effatum [Col. 1125A] I Cor. X, 16, ubi vinum Eucharisticum dicitur .

Eucharistiam quotidie. Panis Eucharisticus Christianis erat quotidianus usque ad Hieronymi, Ambrosii et D. Augustini tempora, ut videre est ex Epist. Hieron. ad Lucam Baeticum, et Apol. ad Pammach. Ex Ambr. c. ult. l. IV et V. Sacram. et Aug. Epist. CXVIII. Porro Can 9 Apost. et Can 2 Concil. Antioch. decretum, , , , . Apud Tertullianum cum scrupulus oriretur, quomodo stationum diebus fideles sacra mysteria partici arent, ita ut non de solvendo jejunio periclitarentur, reponitur; Nonne solemnior erit statio tua, si ad aram Dei steteris? Accepto corpore Domini et reservato, utrumque salvum est, et participatio sacrificii, et executio officii, lib. de Orat. sub fin. Ubi obiter notetur Septimium non Ecclesiae morem, sed suum inventum proponere.

[Col. 1125B] XX.---Posse se sequi. In lib. de Lapsis dicitur: Nec vinci a saeculo posset, qui unde vinceretur in saeculo non haberet: sequeretur Dominum solutus et liber ut Apostoli, etc. Ubi contra exemplarium fidem doctiss. Gronov. legendum contendit. unde vinciretur, etc.

XXII.---Et remitte nobis. Graves tragoediae de his vocibus olim excitabantur, et male audiebat Erasmus quod dimitte nobis reposuisset. Immerito quidem, cum res ipsa levissimi sit momenti, et veteres utroque modo locutos fuisse constet. Certe antiquissimum Cypriani exemplar Veronense litteris capitalibus exaratum, ubique retinet Dimitte, Dimisi et Dimittimus; et omnes quotquot sunt codices alicubi saltem usurpant.

Fidem pollicitationis suae reservantem. Reservo idem valet quod servo. Sic Tert. adv. Jud., Isaac cum ligno reservatus est.

XXIII.---Remittet vobis peccata vestra. Post haec verba in Editione Parisiensi an. 1541, assumentum [Col. 1125C] viginti fere linearum inseritur, quod pluribus deinceps fucum fecit. Cujus generis et alterum occurrit, sub finem ejusdem paragraphi; neutrum vero mss. alicujus codicis praesidio fultum; crimine falsi poenis gravissimis vindicando Sed diu hominum animis nefaria illa insedit libido, ut vilem spuriamque prolem, nobilissimis familiis inserere cuperent.

Sacrificium Dei majus est. Non turturis aut agnellae, sed bovis, imo hecatombes Sacrificium majus est maximum. Sic Tertul. de Praescript. c. 2: Haereses mortem aeternam, et majoris ignis ardorem inferentes, etc.

XXV.---Ne nos patiaris induci. Interpretamentum Tertulliani pro textu ipso reponit Auctor noster. Ille enim in lib. de Orat. ait: Ne nos inducas in tentationem, id est, ne nos patiaris induci, ab eo utique qui tentat. Caeterum absit ut Dominus tentare videatur, quasi aut ignoret fidem cujusque, aut dejicere gestiens. Cyrillus Cat. Mystag. V, ait: , [Col. 1125D] , , .

Iram animationis. Vid. quae dicta in lib. de Lapsis.

Excitavit Dominus Satanam. Eodem modo laudatur locus iste I. III ad Quir. c. 80.

XXVIII.---Verbum consummans. Locum hunc pariter interpretantur Origenes, Procoptus, Tertul. nec non et Hieron. D. Paulus Rom. IX, 38, Domino nostro asserit. Pro consummato Tertullianus decisum sermonem vertit, adv Marc. l. IV, c. 1.

Faciant vobis homines bona. Vox bona in ipso textu subaudiebatur, adjectivum enim subvantivum exigit. Sic quod dicitur Luc. XVIII, , Matt. XIX, 16, est, .

XXXI.---Sursum corda Nihil in christiana pietate precum formulis antiquius. Sacerdos verbis conceptis praeibat, plebs invicem respondebat, idque sine monitore, quod Gentilibus solemne, quia, ut ait Tert. Apol. c. 30, de pectore orabant, id est, preces [Col. 1126A] memoriter tenebant. Eamdem formulam in Ecclesia Orientali obtinaisse ex Cyrillo discimus; ubi praedictis illis verbis, subjunguntur verba solemnia etiamnum in usu, Gratias agamus Domino, cum Plebis responso, Dignum et justum est. Catech. Mystag. V Justinus Mart. in Apol. II, veterem Liturgicam describens dicit, post Scripturarum lectionem, et Praepositi concionem: , . , , , . De solemnibus in Baptismo verbis alibi actum.

XXXIII.---Mortuos simpliciter. Scribendum similiter, nam LXX: , . Et certe minime dubitandum hanc esse genuinam lectionem: sed quia codices omnes in errore consentiunt, idque non tantum hic loci, sed et infra in lib. de Mortalit. religio erat quidquam mutare.

[Col. 1126B] Missus sum tentare. Ac si caecitatem Tobiae immisisset Angelus. Quamquam exemplaria graeca, quibus utimur, et latina insuper versio lectionem non agnoscant; olim obtinuisse ex Syriaca versione discimus.

XXXIV.---Horam tertiam, sextam. nonam. Tert. de Jejun. c. 10: Cum in eodem commentario Lucae, et tertia hora orationis demonstretur, sub qua Spiritu sancto initiati pro ebriis habebantur; et sexta, qua Petrus ascendit in superiora; et nona, qua templum sunt introgressi, cur non intelligamus salva plane indifferentia, semper et ubique et omni tempore orandi; tamen tres istas horas, ut insigniores in rebus humanis quae diem distribuunt, quae negotia distinguunt, quae publice resonant, ita et solemniores fuisse in orationibus divinis. Quod etiam suadet Danielis quoque argumentum ter die orantis; utique per aliquarum horarum exceptionem; non aliarum autem quam insigniorum [Col. 1126C] exinde Apostolicarum, tertiae, sextae, nonae.

XXXV.---Iste est dies quem fecit Dominus. Locum hunc adducit Auctor noster l. II ad Quirin. c. 16, ut probaret Dominum Jesum lapidem dictum fuisse, ubi (licet nonnulla exemplaria vulgatam sequantur) legisse pariter videtur, a Domino factus est iste: quae LXX interpretum est lectio, a D. Marco agnita. Hic vero adhibetur iste textus, ut conficiat, Christum diem dictum. Quod interpretamentum Cypriano videtur peculiare; licet aliunde id satis commode conficiatur.

XXXVI.---Nulla sint horis nocturnis precum damna. Christianos noctu conventus habuisse res satis nota. Nocturnas convocationes appellat Tertull. ad Uxor. l. II, Antelucanos vocat Plinius in Ep ad Trajan. Sed insuper ex privata devotione, fideles lecto se eripiebant, et per noctem exsurgebant oratum, ut ait Tertull. loco praelaudato; sic in Apologet.: Ita saturantur ut qui meminerint etiam per noctem adorandum [Col. 1126D] Deum sibi esse.



DE MORTALITATE.

De mortalitate.---Sive lue mortifera. Tertullian. de Resurrectione carnis cap. LI, definite explicat. Aliud, inquit, mortale et aliud mortalitas: aliud enim quod patitur, aliud quod pati efficit. Revera morbus iste epidemicus tam varia et erratica habuit symptomata, ut ad pestis proprie dictae typum minime responderet. Corporis vires solutus in fluxum venter eviscerabat. In faucium vulnera conceptus medullitus ignis exaestuabat Assiduo vomitu intestina quatiebantur, oculi vi sanguinis inardescebant, quorumdam pedes vel aliqua membrorum partes contagio morbidae putredinis amputabantur, debilitabantur incessus, obstruebatur auditus, caecatus fuit aspectus. Teterrima haec lues in Arabia primum nata, deinde in Aegyptum devecta, postmodum [Col. 1127A] dum in Africam processit, et exinde per occidentales Romani imperii partes grassabatur; furore Atheniensis illius, quam describit Thucydides aemulo, itinere consueto et via quasi praetoria: ait enim Plinius l. VII, c. 50: Observatum a meridianis partibus, ad occasum solis pestilentiam semper ire. Imperantibus Gallo et Volusiano hoc malum contigit, testibus Euseb. in Chron. Oros. l. VII, et Zonar. Annal. l. II. Porro pacis tempore hoc evenisse docet Euseb. l. VII. c. 22, ex litteris Dionys. Alex.: . , . Quibus praestructis, librum hunc anno 152 conscriptum, idque ante redintegratam persecutionem, adstipulante tractatus totius tenore, pronunciamus. Scripti hujus meminit Pontius, qui et egregiam a Cypriano peste laborantibus et exinde mortuis navatam operam pluribus exsequitur. Augustinus lib de Praedestin. Sanct. ait, Cypriani librum [Col. 1127B] de Mortalitate, multis ac pene omnibus qui ecclesiasticas litteras amant, laudabiliter notum. Citat etiam Ep. 107 ad Vital., nec non l. II adv. Julian, cont. 2 Epist. Pelag l. IV, c. 8. Pariter laudat Euseb. aut saltem Hieron. in Chron.

IV.---Cogeris maledicere. Christo scil. Ita Paulus persecutionem auspicabatur, quemadmodum de se ipso fatetur Act. XXVI, 11, et ita deinceps Ethnici praesides illam promovebant. Sic Euseb. l. IV Hist. Eccl., c. 15, de martyrio Polycarpi verba faciens, Proconsulem describit dicentem: , cui SS Martyr reposuit: ,

Compelleris jurare. Per genium Caesaris, aut fortunam ejus. Sic Proconsul apud Euseb. l. IV, c 15, loco praelaudato, Polycarpo ingerit , cui ille respondit, . Proinde Tertullianus in Apol. c. 32, dicit Christianos jurare, sicut non per genios Caesarum, [Col. 1127C] ita per salutem eorum (hoc est Deum) quae est augustior omnibus geniis. Interim tamen non est dissimulandum verba haec, ad maledicentiam, et jurandi usum in communi vita, recte posse referri.

Saeculum autem gaudebit. sive mundum intelligit, et ita passim vocem illam vertit auctor noster.

VIII.---Morbi istius valetudo. Nimirum mala valetudo; unde languidi et infirmi dicuntur valetudinarii. Cic. Offic l. II, ait: Aesculapius potest praescribere per somnum curationem valetudinis.

Corruptivum istud. Sic Tert. de Resurrec. carnis, c. 41, et alibi passim legit.

Nubila serena suspendunt. Tert. in Apol. c. 40: Cum ab imbribus aestiva hiberna suspendunt, et annus in cura est.

Navem scopulosa saxa constringunt. Sic Tert. adv. Marc. lib. II, c. 16: Ferramenta Medici accuses, quod secent, et inurant, et amputent, et constrictent.

[Col. 1127D] IX.---Sta in justitia et timore. Haec non occurrunt in graecis exemplaribus, sed habet vulgatus interpres.

X.---Vulneribus quoque et vermibus. Sic infra in lib. de Patientia, quasi phthiriasi laborasset. Locus Jobi qui respicitur est c. VII, 4, ubi pulveris non minus quam vermium mentio. Sed haec minime, saltem ad vulgi sententiam, mortuum describunt; in illorum enim sepulchris numquam vermes comparent. Quod additur, nudus etiam ibo sub terram, interpretamentum est vocum LXX .

Ego obtuli memoriam. Sic Apoc. VIII, 3, dicitur Angelus stetisse ante altare habens thuribulum aureum, et data sunt illi incensa multa ut daret de orationibus sanctorum, etc.

Et iterum. LXX legunt . Legisse videtur Noster, . Pro assistimus legunt iidem, .

[Col. 1128A] Quomodo Deus manet in aeternum. Vid. quae dicta lib. III ad Quirin. c. 11.

Mundus ecce nutat et labitur. Vix alia de causa graviorem invidiam sibi conflabant Christiani, quam quod male ominarentur de rebus humanis. Nec quidem temere in hanc sententiam venerunt; siquidem apostoli non modo finem rerum omnium instare, et ultimos venisse dies passim testentur; sed addant insuper, ultimam advenisse horam, I Jo. II, 18. In l. de Resurrectione carnis c. 22, ait Tertullianus: Vota nostra suspirant in saeculi hujus occasum, etc. Cum vero ad Gentiles scribit, ut ipsos demulceret. Apol c. 32 e contra ait: Est et alia major necessitas nobis orandi pro Imperatoribus, etiam pro omni statu imperii, rebusque Romanis, qui vim maximam universo orbi imminentem, ipsamque clausulam saeculi acerbitates horrendas comminantem, Romani imperii commeatu scimus retardari.

Amplectamur diem, qui assignat singulos domicilio suo. Mortis dies recte dicitur particularis judicii dies; [Col. 1128B] quemadmodum mundi finis, universalis perhibetur: tertium aut diem aut locum prorsus ignoravit pia Antiquitas.

Nos charorum numerus expectat. Quamquam coelo receptae animae saeculi hujus curis non vacent; ut suis felicitatem eamdem exoptent et demum gratulentur, nihil est quod impediat: charitas enim numquam excidit. Quae postea sequuntur, de Apostolorum glorioso choro, Prophetarum exaltantium numero, et Martyrum innumerabili poqulo, ausam dedisse videntur iis quae occurrunt in Hymno Ambrosiano, qui Te Deum appellatur.



DE EXHORTATIONE MARTYRII.

De Exhortatione martyrii. Consimili forma Tertull. inscripsit libellum, de Exhortatione castitatis. Ex Cypriani scriptis vix aliquot luculentius a Pontio laudatum. Quis, inquit ille, martyres tantos exhortatione [Col. 1128C] divini sermonis erigeret? Quis denique tot confessores frontium notatarum secunda inscriptione signalos, et ad exemplum martyrii superstites reservatos, incentivo tubae coelestis animaret? Revera epistolae ad eximios confessores, Moysen et Maximum, nec non ad Thibaritanos; ut et aliae nonnullae, in hoc totae versantur, ut ad martyrium accendant. Sed ut sermone divino, et tubae coelestis incentivo, exhortatio peragatur, scripti hujus peculiaris videtur character; et qui instituto librorum ad Quirinum plane respondet. Porro loca S. Scripturae eodem modo utrobique laudata, auctorem eumdem aperte profitentur. Quis vero fuerit is Fortunatus cui liber hic inscribitur, non promptum fuerit dicere, cum plures ejusdem nominis in Cypriani scriptis occurrant: et demum fieri possit, ut ad alium haec pertineant, diversum ab omnibus alicubi memoratis. Putarem tamen haec episcopam illum respicere ad quem Ep. LVI, ad Pamel. num. LIII, dirigitur: et forte qui in Carthaginiensi synodo, Fortunatus [Col. 1128D] a Thuccabori dicitur. Demum exaratum censeo occasione persecutionis sub Gallo et Volusiano recrudescentis, de qua visis coelestibus admonitus Cyprianus, alios admonere non destitit. Deciana clades inexspectata grassatione obvios quosque oppressit, ut de lapsis restituendis unica maneret cura; quae vero sub Valeriano et Gallieno successerunt, ferae nimis videntur, pro martyris nostri diligentia, ut remedia huc usque fuerint dilata. Relinquitur ergo ut ad intermedium hoc tempus, nimirum ad annum 232 libelli istius natales sint referendi. Quod ex D. Hieron. Ep. ad Pammach. c. 50, a quibusdam affertur, ut suaderi possit D. Hilar. tractatus hujus fuisse auctorem, siquidem libri ejus ad Fortunatum habetur mentio, nullius videtur momenti; siquidem si quis Hilarii aevum spectet, non admodum opportunus tunc temporis sub imperatoribus Christianis de martyrio adversus gentilium furores liber. Porro lubrica prorsus ex personae nomine probatio; insuper nec Fortunati [Col. 1129A] qui vitam filiae Hilarii scripsit tempora respondent; et demum in plurimis exemplaribus Hieron. mss. non Hilarii nomen, sed Cypriani reponitur. Haud interim facile est conjicere quid Pamelio in mentem venerit, ut diceret Remboldum primum omnium tractatum hunc edidisse, cum in Spirensi editione, arti typographicae coaeva, et etiam in veteri innominata, quae certe Remboldum longe praecessit, compareat.

Mediocritas nostra auxilio divinae inspirationis instructa. Quidquid gratiae divinae praesidio factum, id inspirationi imputat auctor noster. Ita Tertull. l. de Patientia c. 1, ait: Bonorum quorumdam, sicuti et malorum, intolerabilis magnitudo est: ut ad capienda et praestanda ea, sola gratia divinae inspirationis operetur.

Sex millia annorum jam pene complentur. Calculum veterem, et suis temporibus in Africa receptum sequitur auctor noster; nimirum qui aeram christianam anno mundi 5500 assignat; cui numero si 252 anni addantur, consurgent 5752, quae non longe abeunt a [Col. 1129B] 6000. Notum vero est, in numeris recensendis ad proximos integros recurri solitum. Dixerat D. Petrus II Ep. III, 8, Mille annos apud Deum haberi sicut dies unus; et exinde a veteribus creditum, Hexamero finito sabbatum aeternum, et mundi finem succedere. Porro cum Dominus promisisset, Matt. XXIV, 22, Electorum causa dies istos abbreviandos fore, non temere omnium fere animis insederat opinio Consummationem mundi, et Antichristi tempus infestum instare. Vid. quae hac de re dicta in l. de Mortal.

Insidias dejiciendi. Colluctatio nostra, inquit Apostolus, Eph. VI, 12, non est adversus carnem et sanguinem, sed adversus principes et potestates, etc.

Propositis titulis. Illa ergo exemplaria ad mentem auctoris maxime videntur accedere, quae titulos hosce, simul semelque in libri principio exhibent.

Lanam et purpuram. In oblationibus quae in tabernaculi usum admittebantur Exod. XXV, erant Hyacinthus, purpura, coccinum, cum bysso: Sed in Ecclesiae christianae ornatum, sufficiunt innocentiae et [Col. 1129C] martyrii colores.

Domino permittente primum Baptisma credentibus dedimus. Baptisma olim, non nisi ex mandato episcopi celebratum: , , etc., inquit Ignatius, Ep. ad Smyrn. Unde in Ecclesia solum qua ipse sedebat, erat baptisterium. Martyrium, Baptismi nomen, ex Domini verbis accepit, Matt. XX, 22.

Angeli baptizant. Qui susceptorum munere funguntur: et martyrum animas sanguinis lavacro exemptas in coelum portant; vid. Luc. XVI, 22.

Fidei nostrae incrementa consummat. De hac vid. Luc. XIII, 32, et Heb. II, 10.

Simus et amici. Martyres perfecti sunt in dilectione I Jo. IV, 18. Unde Tertullianus in illum Joannis locum, Scorpiac. c. 12, ait: Perfecta dilectio foras abjicit timorem, quoniam timor poenam habet, et qui timet non est perfectus in dilectione. Quem timorem intelligi praestat nisi negationis auctorem? quam dilectionem [Col. 1129D] perfectam affirmat, nisi fugatricem timoris, et animatricem confessionis? Qua poena timorem puniat, (non quam poenam ut habetur in impressis), nisi quam negator relaturus est, cum corpore et anima occidendus in gehennam? Hinc martyres amicitiae jure, Domini lateri perpetuo assistunt; et sequuntur Agnum quocumque ierit, Apoc. XIV, 4.

Perdant quod evaserint. Profectus, quos fecerunt, amittant. Tertul. de Anim. ait illam varie per accidentia evadere: hoc est, promoveri: et de Patient. hominem evadere ad salutem, hoc est procedere: et eodem fere sensu passim, similiter Virgilius: Evado ad summi fastigia culminis. Aut forte vox adhibetur, in notatione qua significat, esse, aut fieri, aut sensus sit. Qui ad saeculum redeunt postquam Christiani evasere; Christianismo excidunt.



IN LIBRUM DE EXHORTATIONE MARTYRII.

Iis quos colit. In Graeco habetur, [Col. 1130A] . Eadem voce utitur D. Paulus, Act. XVII, 23, et II Thes. II, 4.

Tibi idolum. Sic LXX , non reddit; nec enim refert an arte statuaria an pictoria fiat quod colitur.

Et omnia quae in eis sunt. In Graeco habetur, ; quam lectionem Codicis mss. agnoscunt.

Rogat nec impetrat. Vid. quae dicta in lib. de Lapsis, p. 93.

In tempore quo invocabunt me, in tempore afflictionis suae. Haec omnia redundant; et videntur loco alieno apposita.

Quod si rogaverit. Locus hic non integer describitur, et plurima subinde omittuntur.

Aequalis animae tuae. . Hinc petenda explicatio loci D. Pauli, Phil. II, 20. .

Propter eum qui dilexit. Exemplaribus istis accedit [Col. 1130B] Noster quae legunt, .

Fidite, et state, et cernite. LXX legunt , , sed prior vox in textu sacro non comparet.

In renovatione spiritus. Intellexisse videtur auctor noster Spiritum sanctum, sed exemplaria Graeca habent, non sed .

Qui figuram portabat diaboli. Sic l. II ad Quir. c. 16: Amalech superatus est a Jesu, id est diabolus a Christo victus est.

Nec excidatis. Quamquam in textu Graeco nulla vestigia hujus lectionis compareant, tamen similiter legit auctor noster Epistola ad Thibaritanos; quasi legisset .

Quotiescumque communicatis. Mss. codices non pauci similiter legunt , et statim .

Domini nomen. Non , sed legisse videtur noster, et pro , .

Copulati sunt pedes. LXX .

[Col. 1130C] Unam petii. LXX . scil. . Vid. III Reg. II, 20.

Non combureris. In hac lectione mss. codices consentiunt, et LXX interpretum versio illam exigit, , , . Porro Hebraea veritas etiam deposcit. [Figure: [Hebrew Text] 2Kb] : perperam ergo in Impressis ista huc usque omittebantur.

Praemeditari excusare. In texto graeco est . et quidem omnis apologia est quaedam excusatio. Vulgat. habet quid respondeatis.

Mogilalum. Ita scripsisse Cyprianum minime est dubitandum. Nam ut tot exemplaria in voce inusitata infercienda conspirarent nulla idonea ratio reddi potest; sed quare librarii id nuperi mutaverint, causa subest satis manifesta, quae etiam passim obtinuit; ut ad vulgatam editionem omnia melius responderent. Revera graeca exemplaria habent: sed [Col. 1130D] Aquila, Symmachus et Theodotio in consentiunt; quae vox Marc. 7, 32, adhibetur.

Tantum accipiat de Dei ope. Vid. l. VII ad Quirin. cap. 42.

Si de mundo essetis. Cum eadem voce utatur D. Joan., capite XV et XVI, non promptum est dicere, quare varie reddiderit auctor noster; sed libri omnes in lectione consentiunt, Vulgati interpretis lectione insuper habita: cui librarii solent omnia passim accommodare.

David misericordem. Locum hunc tractat Tertull. in Scorpiac., c. 8. David exagitatur, Helias fugatur, Hieremias lapidatur, Esaias secatur, Zacharias inter altare et aedem trucidatur, etc.

Septem dies annorum septem millia. Durationis mundi nimirum. Alibi sex dierum, sive sex mille annorum spatio mundi aevum auctor noster concludit; nec necesse est ut in Papiae castra hic transiisse [Col. 1131A] videatur; sunt enim qui ipsum judicii diem mille annorum moram habiturum statuunt.

Ad septem ecclesias scribit. Nimirum ad Romanos, Corinthios, Galatas, Ephesios, Philippenses, Colossenses, et Thessalonicenses. Si requiratur quo in loco Paulus, hujus legitimi numeri et certi meminerit, forte dicendum, hoc ab eo praestitum, Heb. XI, 30.

Una super petram. Primus qui lectionem hanc mutavit et Petrum reposuit erat Manutius. Vid. quae dicta ad lib. de Unitate Ecclesiae, p. 76. Porro notetur sententiam nostram de assumentis textui Cypriani illic additis a viro consultissimo Latino Latinio, in ejus bibliotheca sacra et profana an. 1677 Romae edita, p. 178 et 179, egregie confirmari. Disertissimis verbis ait Dominus, .

Nec vacat. Mysterio scil. sive, non caret: haud temere aut frustra dicitur.

Ab eo suscitandos. In impressis additum, in vitam aeternam. Sed contra exemplarium mss. et Graeci textus [Col. 1131B] fidem.

Nec fratrum precem profuturam. Perstringit martyres qui veniam quibuslibet facere se posse putabant. Tertullian. de Pudic. libro satis malo non male ait: Sufficiat martyri propria delicta purgasse. Ingrati vel superbi est in alios quoque spargere quod pro magno fuerit consecutus. Quis alienam mortem sua solvit, nisi solus Dei Filius? Nam et in ipsa passione liberavit latronem. Ad hoc enim venerat, ut ipse a delicto purus, et omnia sanctus pro peccatoribus obiret. Proinde qui illum aemularis, si nihil ipse deliquisti, plane patere pro me: si vero peccator es, quomodo oleum faculae tuae sufficere tibi et mihi poterit?

Ac ne quis vel libelli. Haec prorsus confirmant sententiam nostram de libellaticis, de qua videatur lib. de Lapsis.

Holocausta hostiae. Vid. quae dicta lib. III ad Quir. c. 15, LXX legerunt , et forte verissima lectio fuerit Holocaustum hostiae.

[Col. 1131C] Portantes gremia sua. Vid. quae dicta l. III ad Quir., cap. 16.

Clauduntur in persecutionibus terrae. Proscriptis nimirum, et deportatis. Quod in editionibus prioribus lectum, clauduntur oculi in persecutionibus terrae, ex librariorum infelicissima critica natum; qui mendam cum non inveniunt corrigendo faciunt. Infra legerunt, claudi in momento oculos quibus homines redebantur et mundus, et nihil praeter oculos claudi putabant.

Sine damno temporis. Per omnia confessores martyribus aequantur, si a judicii mora quae Baptismi sanguinis singularis praerogativa habebatur, pariter sint exempti. Tertull., de Anima. dixit: Modica delicta mora resurrectionis expendi: ratus hac poena damni, in illa animadverti. Sequiorum temporum doctores, poenam sensus, et purgatorios ignes addidere. Imo Origenes gehennae ignes purgatorios statuebat. Quae ex Epistola ad Antonianum a quibusdam in hac [Col. 1131D] causa afferuntur, ad lapsorum censuras hic in Ecclesia omnino pertinent; nec cum poenis quae vita functos exercent, quidquam habent commune.

Conscientia coronatur. Per conscientiam intelligit, Virtutem ad praelium promptam, et fidem quae erat ad martyrium praeparata.



IN AD DEMETRIANUM.

Ad Demetrianum. Hunc Africae proconsulem fuisse uno ore dicunt Baronius, Pamelius, Lombertus, aliique qui de Cypriani rebus scripserunt. Sed parum verisimile est summum magistratum, depositis fascibus et imperii insignibus, ad episcopi christiani domum, idque non semel sed saepe venturum. Nec magis ad proconsulem faciunt: ut caeteros concitaret, et odia suis maledicis vocibus seminando, comites sibi plures, radicis atque originis suae pullulatione fecerit. Aliter irascebantur, et magis decretoriis armis pugnabant provinciarum praesides. Porro a Cypriani moribus longe [Col. 1132A] videtur abesse, ut principem virum verbis parum honorificis exciperet; ut oblatrantem eum, et ore sacrilego et verbis impiis obstrepentem, contemnere se profiteretur; et indocilem, impium, furentem, caecum, surdum et brutum compellaret. Omnino igitur dicendum est Demetrianum judicem saltem fuisse in civitate Carthaginensi; aut aliquem e consiliariis qui praesidi solebant in judiciis assistere, de quibus vid. Act. XXV, 12. Et virum istius modi, Cypriano ob communia olim studia familiariter notum, veterem sodalem aliquando invisere voluisse, vero non est absimile. Certe Pontius non alio illum titulo ornat, quam gentilis blasphemi. Et Lactantius sine aliqua honoris praefatione, hominem veritatis ignarum appellat. Nec refert quod Demetrianus dicitur Dei charos domo privare, patrimonio spoliare, catenis premere, carcere includere, bestiis, gladio et ignibus punire. Haec enim inferioris subsellii persecutori satis quadrant, et de Saulo, Act. VIII, et IX, qui certe non erat provinciae praeses, referuntur. Luem illam de qua [Col. 1132B] supra in lib. de Mortalitate actum; et famem quae pesti supervenire solet, apologiae huic occasionem dedisse, satis aperte profitetur auctor noster. Et quandoquidem fames cessanti agriculturae; hoc est pesti adultae et diutinae, succedere dignoscitur; librum hunc non ante secundum a morbi initiis annum, hoc est 253 scriptum fuisse censemus.

Nam cum ad me saepe. Lactantius Inst. l. V, c. 4, (cui succenturiator accedit D. Hieron. Ep. ad Mag.) dicit, Cyprianum in ea oratione quae Demetrianum, sicut ipse ait, oblatrantem atque obstrepentem veritati redarguere conatur, ea materia non usum esse ut debuit, non enim Scripturae testimoniis quam ille utique vanam, fictam, commentitiamque putabat, sed argumentis et ratione fuerat refellendus. Nam cum ageret contra hominem veritatis ignarum, dilatis paulisper divinis lectionibus, formare hunc a principio tamquam rudem debuit, eique paulatim lucis principia monstrare, ne toto lumine objecto caligaret. Haec vero criminatio et [Col. 1132C] calumnia prorsus evanescet, quam primum constiterit non cum homine ita rudi et veritatis ignaro rem fuisse gestam; sed illo qui saepe ad Cyprianum venisset, et de fidei capitibus acriter subinde disceptasset. Porro observandum, loca S. Scripturae quae a S. Cypriano in toto hoc scripto afferuntur, ex prophetiis fere esse desumpta; nec ad redarguendum infidelem, ulla methodus accomodatior. Unde D. August., orat. de quinque Haeres., postquam attulisset S. Scripturae Veteris Testamenti suffragia, ait: Hic esto et tu Pagane. Audi quid dicat Propheta, non mihi ego quod volui scripsi, codex in quo haec scripta leguntur, in armario Judaei habetur. Inimicus meus testis est meus, ab ipso quaere: aperi, lege et crede. Quinimo argumentum hoc late tractat idem SS. Pater, contra Faustum Manich. l. XIII.

Tacere ultra non oportet. Diu erat antequam criminationem hanc deposuerunt ethnici; adeo ut ipsi D. Augustino opus fuerit, conscribere librum de Civitate [Col. 1132D] Dei, et Orosio historiam suam, ut eam diluerent.

Senuisse jam mundum. Universi machinam senio dilabi, et ad interitum vergere; longe alia res est a seculi clausula et mundi fine, quem dies judicii secum affert; ita enim differunt ut mors naturalis et violenta. Utramque tamen ruinam, primi Christiani pariter exspectabant et gentilibus minabantur.

Verna de temperie sua. Probata haec lectio, et phrasi Tertull., consona. Is, l. de Resur. carn., c. 12, ait Revolvuntur hyemes et aestates, verna et autumna. Editores importuna liberalitate, sata addidere.

Solicitudinem cumulant. Tertull. in Apol. dixit, ex occasione consimili, Annum in cura esse.

Pallidas herbas sterilis gleba producat. Sic Tert. ad Scapul.: Doleamus necesse est, quod nulla civitas impune latura sit sanguinis nostri effusionem, sicut et sub Hilarione praeside, cum de areis sepulturarum nostrarum acclamassent. Areae non sint: areae ipsorum non fuerunt: messes enim suas non egerunt.

[Col. 1133A] Qui perspicuus et nudus. Judicem pariter effeminatum, et multitiis non vestitum, sed pellucentem, Juvenalis exagitat Sat. 2.

Horrea cludantur in terris. Hujus maleficii reus Prov. XI, 26, dicitur [Figure: [Hebrew Text] 1Kb] . Eleganter rem describit Nazianzenus; ut sit , . Dardanariorum nomen, licet infame et legibus coercitum, tamen qui in provinciis potestate praeerant, exinde compendia sibi facere minime erubescebant.

Anocente. In hanc mentem plura dicuntur in lib. ad Donatum. Nec novum est ut auctores, illis quae prius scripserant, subinde tamquam suis utantur.

Timent conscii. Accusare scil. et deferre.

Crocodili et Cynocephali. Tertullianus in Apol, c. 6, ait haec Aegyptiorum portenta, Pisonem et Gabinium Coss. Capitolio prohibuisse, porro eversis etiam aris eorum abdicasse: postea vero illis in integrum restitutis, summam majestatem collatam.

Torqueri enim debui si negarem. Hoc argumentum [Col. 1133B] late tractat Tertull., in Apol. c. 2, et l. I ad Nationes, c. 2. Nec non Minut. Felix in Octavio qui dicit perversam quaestionem exerceri, non quae verum erueret, sed quae mendacium cogeret.

Ruinis regum. Deciorum nimirum; quorum cladem in principio libri de Lapsis, ultioni divinae imputat auctor noster. Res ista singulari libello Lactantii argumentum fecit. Quam etiam tractat Orosius Hist. l. VII, c. 31.

Valetudine mussitamus. Tantum abest ut blasphemias voces proferamus, immo ut cum fremitu murmuremus; quod ne vel leviter mussitemus.

A pabulo oves. LXX. . Sed Hebraeae veritati magis responderet altera lectio, quae habet: Deficient a stabulo oves. Nam [Figure: [Hebrew Text] 2Kb] sic optime redditur. LXX legisse videntur [Figure: [Hebrew Text] 2Kb] .

Pro arcendis hostibus, et imbribus impetrandis. Respicit memorabile Christianorum militum facinus sub [Col. 1133C] Aurelio imp. de quo Justinus Martyr. et Tertull. in Apologet.

Ne tetigeritis. Legunt . Cyprianus videtur legisse .

Oculorum crudelium brevis fructus. Evanida illa et saeva theatrorum gaudia quae persecutorum pascebant oculos, luent miseri in gehennae flammis aeternum cruciandi; et a pauperibus in sinum Abrahae receptis e longe spectandi.

Ad immortalitatem sub ipsa morte transitur. Haec omnia ad Ethnicum dicuntur, et nondum per Baptismum renatum. Christianis improbis, et sero resipiscentibus, non tam facilis potest promitti venia.



IN LIBRUM DE OPERE ET ELEEMOSYNIS.

De Opere et Eleemosynis. Nulla magis re emicuit primaeva pietas, quam illa effusa largitione qua pauperum [Col. 1133D] necessitatibus succurrebatur. Nec in officiis ullis plebi Christianae commendandis magis desudavit aut Apostolorum, aut SS. Patrum diligentia. Et quidem quae de hac materia in libello isto egregie sunt congesta, non sine numine aliquo videntur scripta, ut paratiores essent fratrum Carthaginensium mentes ad opem ferendam laborantibus Numidis qui a barbaris hac tempestate erant capti; cujus rei mentio occurrit Ep. 62, ad Pamelii numeros 60. Libellum hunc ante illam cladem scriptum fuisse satis inde conficitur, quod inter hortamenta, nulla occurrat mentio causae tam favorabilis. Tractatum igitur ipsum an. 254 assignamus, qui praedictam barbarorum incursionem videtur praecessisse. Librum hunc laudat D. Hieronym. Epist. ad Pammach. Nec non D. August. contra Pelagianos, Cont. Julian. et alibi passim. Ejusdem meminisse videtur Pontius sub titulo libri de Misericordia.

Adam portaverat. Apportaverat, inflixit. D. August. [Col. 1134A] hunc locum saepius laudat, dicitque duas Pelagianorum falsitates hic redargui, unam qua dicunt nihil vitiorum ex Adam trahere genus humanum, quod sit sanandum curandumque per Christum: alteram qua dicunt, nullum post Baptismum sanctos habere peccatum, Cont. 2 Epist. Pelag. ad Bonif. l. IV, c. 8.

Non utique illa delicta quae fuerant ante contracta. Observanda venit summa scriptorum veterum sollicitudo, ne quid ab ipsis dictum elevet certissimam fidem, quod peccata omnia anteactae vitae Baptismi lavacro purgantur; qua spe et exspectatione, quotquot christianae fidei nomina dedere, imprimis ad Baptismum allecti videntur.

Jugis operatio. Hac voce passim designat auctor omne illud, quo apud nos bonorum operum notatione intelligitur: unde sic in libri hujus titulo adhibetur, ut idem sit cum eleemosyna: et caput primum tertii libri ad Quirin. inscribitur, De Bono operis et misericordiae. Ubi vide quae dicta.

In tabula jam lotum. . Act. IX, coenaculo, [Col. 1134B] in superiore nimirum tabulato. Librarii, pro captu suo, mensae maxime memores, tabulam jam, reposuerunt. Mos lavandi mortuos apud Gentes obtinuit; unde Ennius dixerat:

Tarquinii corpus bona femina lavit et unxit.

Exhibitionem. Vid. quae dicta l. III. ad Quir., c. 61.

Alta et profunda. Papias ait: Altitudo commune est nomen excelso et profundo. Intelliguntur tenebrae quae totum medium, coelum et terras pervadunt.

Non stibio diaboli. Pigmentum hoc in usu fuisse apud Judaeos, constat ex II Reg. IX, 30. Jer. IV, 30, Ezech. XXIII, 40. Graeci et vocarunt. Porro nec Romanis ignotum In calliblepharis mulierum dilatare oculos, dicit Plinius l. XXXIII, c. 6. Diabolo, interpolatori naturae, cosmeticas artes olim imputabat Tertull., lib. de Cultu fem., et alibi.

Dominicum celebrare te credis. Respicere videtur auctor noster locum D. Pauli I Cor. XVI, 2, ubi [Col. 1134C] jubentur singuli fideles prima sabbati sive quavis die dominica, seponere quod eis beneplacuerit. Et morem hac ex parte, Ecclesiae christianae explicat Justinus Martyr, Apol. II: . Cumque precum et Eucharistiae solemnia descripsisset subjungit, , , , , , etc. Observandum venit Dominici voce tria significari apud veteres. 1o Diem ipsam, ita habetur Apoc. I, 9, et Ignat. Ep. ad Trallian. 2o Ecclesiam, ita Concil. Neocaes., can. V, jubet catechumenum ingredientem , in loco catechumenorum subsistere. Et Hieron. in Chronico sic voce Dominici utitur, et in vernaculis nostris linguis, Nostratium Church, et Germanorum Dohm, ex hoc fonte liquido deducuntur. 3o Ponitur pro mysteriis loco et tempore praedictis celebrari solitis; [Col. 1134D] ita , est sacris christianis operari. Et fortasse huc facit, quod hic dicitur Dominicum celebrare te credis? Certe adeo arctus erat nexus inter Eucharistiae perceptionem, et jus oblationes participandi; ut pari semper passu procederent, et abstenti viderentur, quibus hoc privilegium negatum: qua de re videatur Concil. Ancyr., can. V, nec non quae dicuntur in Ep. 2. In hanc mentem locutus videtur D. August. serm. 213, de Temp.: Oblationes quae in altario consecrantur offerte; erubescere debet homo idoneus, si de aliena oblatione communicat.

Subcinericium panem. LXX habent . Hesychio interprete, , , .

Fidelia farris. Vas fictile. LXX: , .

Verus et justus. Lectionem illam sequitur auctor noster quae habet. , ; [Col. 1135A] cujus loco alia exemplaria reponunt , alia . Quae hic redundant de offerendo vitulum pro peccatis, in graecis passim exemplaribus occurrunt; et revera, superaddi solent, . Vid. Ps. XXXIX, 10.

Praemium enim bonum. Sic etiam legit Vulgatus interpres. Graeca habent, , unde , in quibus deposito aliquo praemio certatur: qui et ; oppositi et .

Quale munus. Impensae munerariorum apud Ethnicos, in hominum laniena et pernicie versabantur; Christiani in iisdem sublevandis sumptus fecerunt. Spectaculum illud Deo opt. max. alterum diabolo dignum. Porro non solum in largitionibus, sed multo magis in perpessionibus; spectaculum Deo, Angelis, et hominibus facti sunt Christiani; referente Apostolo I Cor. IX, 9: Munus coram summo Deo, videtur opponi illis quae fiunt, coram hominibus.

Quadriga vel Consulatus. Majorum magistratuum honores et insignia. Curules, inquit Festus, equi quadrigales.

[Col. 1135B] Ac nisi editio honesta successerit. Sic lib. ad Donatum, Stulta prorsus et vana jactura, frustrantis spectaculi voluptate id parare voluisse, quod nec populus acciperet, et perderet magistratus.

Ambustionem. Graeca habent . Noster, constans in hac lectione, legisse videtur.

Quid sub Apostolis fecerit credentium populus. Ad illa pariter tempora provocat auctor noster, sub finem lib. de Orat.

Dies nos vel redditionis. Tertullianus, de Resurrect. carnis, c. 32, redhibitionem ponit. Altera lectio quae reditionem habet, Rigaltio non displicet: ut reditio quae spontanea videtur, persecutioni opponatur, quae est violenta. Vel potius, ut per reditionem intelligatur in Paradisum aditus, unde expulsus peccator Adamus, et progenies Adami infecta peccato. Hoc peccatum abolevit Christus, atque inde boni Christiani redeunt in paradisum, quo Cainus fratricidio non rediit, inquit Cyprianus, [Col. 1135C] de Zelo et Livore, sub finem.



IN LIBRUM DE BONO PATIENTIAE.

De bono Patientiae. Ipse Cyprianus in celebri ejus epistola ad Jubaianum, titulum hunc tuetur; ubi ait: Propter hoc, etiam libellum de Bono Patientiae quantum valuit nostra mediocritas, permittente Domino et inspirante, conscripsimus. Unde etiam facile discitur quo tempore et ex qua occasione eumdem ediderit tractatum. Nimirum post motam de haereticorum Baptismo litem, scil. circa annum 255, scripsisse apparet; ut exacerbatis hinc inde partium animis remedium afferret: cui rei, quo rectius consuleretur, per totum operis decursum, ne vel voculam unam interponit (quod singularis prudentiae qua in rebus gerendis usus est, indicio esse possit), quae infelicis controversiae memoriam refricaret. Porro libelli hujus non modo meminit Pontius, sed etiam Hieron. adv. Lucifer., August. l. III. cont. Cresc., c. 1. Etiam l. VII. [Col. 1135D] de Baptismo, contra Donat., c. 54, nec non l. IV, ad Bonif., c. 8, et alibi passim.

Hanc se sectari philosophi quoque profitentur. Tertullianus pariter ait, lib. de Patientia: Philosophi quidem, qui alicujus sapientiae animalia deputantur, tantum illi subsignant, ut cum inter se variis sectarum libidinibus, et sententiarum aemulationibus discordent, solius tamen patientiae in commune memores, huic uni studiorum suorum commiserint pacem: in eam conspirant, in eam foederantur, illam affectatione virtutis unanimiter student, omnem sapientiae ostentationem de patientia praeferunt.

Cum Deo virtus ista communis. Tert. de Patientia c. 3: Penes nos ratio et structio, satis aperte non sermonibus modo in praecipiendo, sed etiam passionibus in sustinendo, probant his quibus credere datum est, patientiam Dei esse naturam, effectum et praestantiam ingenitae cujusdam proprietatis.

Immortalitate interim posita. Sic Principes majestatem [Col. 1136A] ponere dicuntur, cum dignitatis insignia exuentes, plebeio habitu in medium procedunt.

Oculos paulo ante formasset. Ac si non aperuisset oculos, sed fecisset. Sic Nonnus c. IX, Joan. .

, , ,
, ,
.

Ut consummetur in Christo. Respicere videtur auctor noster verba Servatoris dicentis . Jo. XIX, 30, quasi non prophetias, sed patientiam adimplevisset.

Super quem Ecclesia. Similia habentur in Epistolis ad Florent. Pupien. ad Jubaian. ad Quint. et alibi: solet enim auctor noster cum Scripturae testimonium laudat, id scriptoris ipsius elogio illustrare. In lib. de Opere et Eleem. D. Paulum citans ait: Apostolus Paulus Dominicae inspirationis gratia plenus. Et in hoc [Col. 1136B] ipso libro, Beatus Apostolus Paulus, plenus Spiritu sancto, et vocandis formandisque gentibus missus. Et paulo post, Paulus divini praecepti memor, ut et alibi passim.

Fratrem parricidam. Lege Pompeia de parricidiis cavetur, ut parricidii teneatur, non solum qui patrem aut matrem interfecerit; sed qui fratrem, sororem, patruelem, etc. occiderit.

Initium sumit a lacrymis. Plinius, lib. VII, in prooemio, hoc multis exsequitur: Hominem nudum et in nuda humo, natali die abjicit natura, ad vagitus statim et ploratum, nullumque tot animalium ad lacrymas, et has protinus vitae principio. At hercule risus praecox ille et celerrimus ante quadragesimum diem nulli datur.

Justitiae dicata innocentia. Baptismalis nimirum.

Nec post gestatam Eucharistiam. Lectionem Pamelii retinemus, paucorum licet codicum auctoritate fultam; revera enim melius respondet manui, cujus mentio hic habetur, gestata, quam gustata Eucharistia. [Col. 1136C] Et quidem non dissimili loquendi genere usus alibi est Cyprianus, in Ep. nimirum ad Thibaritanos: Armemus, inquit, dextram gladio spirituali, ut sacrificia funesta fortiter respuat, et Eucharistiae memor, qua Domini corpus accepit. Sic in lib. de Lapsis. Quod non statim Domini corpus iniquitatis manibus accipiat. Insuper constat ex libro praedicto, panem eucharisticum fidelibus non tantum per sacerdotem distributum, sed ab iisdem domum deportatum.

Vermium poena consumit. In hanc mentem supra locutus est auctor noster in lib. de Mortalit. Erumpentes bestiolas vocat Tertull. lib. de Patientia.

Ut itineris sui duces nuncuparet, caput bubulum, et terrestre figmentum. Tertullianus adversus Judaeos cap. 1, ait processisse eis bubulum caput, et quod huic figmento universus Israel relicto Deo honorem dederunt, dicentes; Hi sunt Dei qui nos ejecerunt de terra Aegypti. Ita autem verba haec concepit auctor noster, ut non unum sed multiplex idolum ab Israelitis [Col. 1136D] cultum referat. Et revera non temere et ex Hebraeo solum idiomate LXX interpretes plurali numero usi sunt dicentes: , , et . Etenim ex prophetia Amos, V, 26, (a D. Stephano laudata) constat, ab Israelitis non tantum conflatum vitulum aureum, sed tabernaculum Moloch, et imaginem Idolorum, Sidus Dei Rempham, figuras quas fecerunt. A Psalmista, Ps. LXXVII, 64, dicuntur Israelitae, hoc facinore Deum ad aemulationem accendisse: idque merito. Cultum scil. Deo opt. max. debitum, quique in Tabernaculo columna ignis et nube conspicuus apparuit; Molocho sive Soli tamquam praesentiori numini tribuebant, (et ipsius tabernaculum, thensamve septem conclavium, pro planetarum numero, referente R. Simeon in Jalkut), circumferebant. Insuper cultum Jehovae, sive Deo summo, qui est, erat, futurus est, peculiare; Rephan sive Saturno (sic enim apud Aegyptios appellatur) temporis Deo, et planetarum summo, cujus [Col. 1137A] emblema bos stellatus (ob agriculturam cui praefuit, et sidus ejus , inquit Cyrillus) transtulerunt.

Bonis patientiae et impatientiae malis. Eadem plane methodo utitur Tertull. in lib. de Patient.

In viduis loboriosam castitatem. Simili formula Tertullianus de Virg. velandis, continentiae laboratioris meminit. Et inter virgines et viduas comparationem instituens, dicit: Virginitatem gratia constare, continentiam vero virtute. Non concupiscendi cui concupiscendo inoleveris, grande certamena est. Cujus autem concupiscendi ignoraveris fructum, facile non cupisces.

Singulae stolae albae. Codices mss. non pauci legunt . Deinceps in graeco textu solum occurrit , quodque hic de numero habetur, interpretamenti loco apponitur.

Igne enim Domini. LXX legunt, , , .

[Col. 1137B] Dominum adora. Legisse videtur Cyprianus non , sed .



IN LIBRUM DE ZELO ET LIVORE.

De zelo et livore. Liber iste, ejusdem fere argumenti cum praecedente, ex eadem occasione etiam scriptus videtur. Sed cum in Epistola ad Jubaianum, tractatus de Patientia, non autem hujus de Zelo et livore meminerit Cyprianus; par est credere, tempore scriptionis istius Epistolae, alterum duorum tractatuum solummodo fuisse elucubratum. Proinde auctorem nostrum hunc non ante annum proxime sequentem, nimirum 256 edidisse. Ulterius autem illud opus minime dilatum, exinde suadetur, quod statim persecutio ingrueret, quae publica clade privatas simultates, quemadmodum ruinae solent incendia, extingueret: quaeque etiam Cyprianum ipsum perculit, et Curubas amandavit. Libellum hunc Pontius evidenter [Col. 1137C] designat, quando ait: Quis livorem de venenata invidiae malignitate venientem, dulcedine remedii salutaris inhiberet? Ejusdem meminit Hieron. in Comment. in Epist. ad Galat. c. V, ubi appellat librum de Zelo et Livore valde optimum (hoc addito elogio), quem qui legerit, non dubitabit annumerare operibus carnis invidiam. Pariter laudat Augustin., lib. IV, c. 8, 9, 11, De Baptism., cont. Donatistas, et etiam l. V, c. 14. Citat etiam Beda nostras in I Epist. D. Petri, c. ult.

Circuit, aliquem devorare quaerens. In sacro textu ; plurimi codices mss. habent . Ita Israelitae urbem Hierecuntem circumambulando destruebant. [Col. 1138A] In libro Job, dicitur diabolus orbem pererrare; hic nos singulos circuire perhibetur: ita intentus in uniuscujusque, ut in omnium perniciem.

Ipse zelo ante dejectus. Sunt qui superbiae potius quam invidiae, angelorum lapsum imputant; sed adeo individuo nexu vitia ista cohaerent, ut seorsim consistere neutrum possit: imo alterum alteri parens simul sit et proles.

Livor exponitur. E medio tollitur, ex idiomate auctoris, de quo supra monuimus in lib. ad Donat.

Rapacitatem statuit. Consistere facit; cohibet, ita supra siccitas dicitur flumina statuere.

Videris quam sis. Consideres, reputes. De hac Cypriani phrasi egimus in libro ad Donat.

Christus passus est. Locus hic saepius affertur.

Doctorem quoque eum maximum. Sacer textus solummodo habet . Illi vero quibus coelestis regni politia magis quam domus sua nota videtur; peculiarem aureolam doctoribus assignant, ita [Col. 1138B] ut etiam in coelis doctoratus gradus sit capessendus, vid. Dan. XII, 3.

Nec charus. Charitatis cultor, benignus et amicus.

Incipietis mori. .

Portemus et imaginem. De hac lectione saepius monuimus.

Soboles subsiciva. Legendum suadet Rigaltius successiva; sed codicum suffragiis destitutus. Ego lectioni receptae adharendum censeo, ut ex vulgari loquendi formula, filii quasi ex parentum stirpe surculi abscissi habeantur, qui arboris ingenio respondent. Sic Rom. XI. Apostolus Judaeos bonae olivae germen, Gentes oleastri compellat. Et Isaias pariter c. V, Israelitas vitis generosae stoloni comparat, qui pro uvis fecerat labruscas. Epistola ad Euchratium de histrione, simili fere modo dicit auctor noster: Non potest videri cessasse, qui vicarios substituit, et qui pro se uno plures succidaneos suggerit.

Cor viri cogitet justa. Haec frustra quaesiveris in [Col. 1138C] bibliis quae textum Hebraeum sequuntur; sed lectioni LXX. omnino respondent. Et quidem nihil perturbatius, quam liber hic Proverbiorum in codicibus graecis. Verba ipsa sunt, , . Sed sit attentius rem pensitemus, apparebit LXX interpretes non longe hic a scopo aberrasse: legerunt scil. [Figure: [Hebrew Text] 2Kb] pro [Figure: [Hebrew Text] 2Kb] quomodo legisse videtur Chaldaeus paraphrastes dum ait [Figure: [Hebrew Text] 2Kb] aut saltem secreta viarum hominum, idem esse cum spiritu ejus duxerunt.




[Col. 1138]
MARTIN. JOS. ROUTH. S. T. P. COLLEGII S. MAGDALENAE OXON. PRAESIDIS, IN QUATUOR D. CYPRIANI LIBROS ANNOTATIONES SELECTAE.
(E Script. Ecclesiastic. opusc. praecip. t. I, edit. alt. Oxon. 1840, p. 330-359.)



IN LIBRUM DE IDOLORUM VANITATE.
[Col. 1137D]

CAPUT PRIMUM.---Quod idola dii non sint; et quod Deus unus sit; quod per Christum salus credentibus data sit. Cum in nonnullis codd. scriptis, atque veteribus aliquot ante Baluzianam, seu Benedictinam, editionibus omnia haec pro titulo seu potius argumento operis recte seorsum posita sint, ita imprimenda ea curavi. Caeterum ad tertium quod attinet hujus tituli articulum, qui qualis hic exstat, editioni Manutianae primitus debetur, consimiliter scribit auctor in sequentibus, [Col. 1138D] Quod vero ei Christus sit, et quomodo per ipsum nobis salus venerit, sic est ordo, sic ratio.

Et dies festos tanto honore celebrabant. Locum hunc sic restituere ausus sum, reposito tanto pro dando ex duobus codd. scriptis, uno Vossiano inter lectiones variantes in editione Oxoniensi, seu Fellina, adducto, altero meo, quem ex bibliotheca Tewaterana nuper comparavi. Pro voce honore praestabant honores vel honorem editiones ante Baluzium, exceptis vetustissimis illis ante Erasmianam.

An sic et haec apud singulos veritas. Ita ediderat, [Col. 1139A] qui ante Baluzium ornavit suam hujus libelli editionem, Jacobus Gronovius, posito an sit et hoc, pro vulgato, an stet haec. Firmantque hanc emendationem neglectam a Baluzio, si modo umquam venerit ea ad notitiam ejus, codices duo Cypriani apud Novum Collegium in Oxonio conservati, numeris 2 et 3, a me designati. Exstat in eodem collegio alius praeterea Cypriani liber scriptus; sed vero nullius horum codicum lectiones variantes ad hunc quidem quod attinet libellum in Oxoniensi editione comparent. Consentit et cum lectione emendatiori codex Cypriani metus ex bibliotheca cl. Drury nunc a me comparatus.

CAP. II.---Apollo Admeto pecus pavit. Hoc pro vulgato Admeti posuerat Gronovius in jam dicta edit. hujus libelli, quae Minucio Felici adjecta, anno 1705, circiter viginti annos ante Cypriani editionem Baluzianam prodiit. Suffragantibus dictis duobus Novi Collegii mss. hanc praetuli lectionem. Ubicumque autem ab editione illa Baluzii in his Cypriani opusculis discedam, [Col. 1139B] id vero, prout jam feci in Firmiliani epistola, nusquam non adnotaturus sum, raro alibi lectionis varietatem adducens.

Inde falcem ferens pingitur. Vulgo additur senex post ferens, quod in edit. sua recte omiserat Gronovius. Primus vocem recepit Pamelius ex ms. Cambonensi, sed nesciunt eam quatuor codices in edit. Oxon. adducti, praeter tres illos Novi collegii mstos, meumque codicem jam supra memoratum, olim Tewateranum, et vetustissimas Cypriani editiones. Quapropter vocem praetermisi. Nunc addere licet duos codices Drurianos, alterumque olim cl. Meermanni jam meum, duodecimo saeculo scriptum.

CAP. III.---Hoc ita esse Alexander. (Vid. in hunc loc. Oxon. edit. notam, cui haec Routh. subjunxit). De epistolis visis a Plutarcho aliisque veteribus scriptoribus, non de iis quae hodie circumferuntur nomine Alexandri insignitae, haec et plura annotavit doctissimus [Col. 1139C] Oxonii episcopus. Male autem omittitur post ita verbum esse, et post scribit punctum in textu Baluziano, unde, ut olim monui, errores isti transiverant in meum.

CAP. IV.---Meretrices. In editionibus multis, quae Baluzianam praecedunt, verba quae sequuntur uncis inclusa sunt, neque agnoscuntur vel tribus codd. scriptis Novi Collegii aut duobus olim Drurianis aut Meermannano; exstant vero in codice Tewaterano, quem supra commemoravi.

Est et Venus calva. Lactantius lib. I Div. Instit. cap. 20: Urbe a Gallis occupata, obsessi in Capitolio Romani, cum ex mulierum capillis tormenta fecissent, aedem Veneri calvae consecrarunt. Hunc locum post Fellum attulit Baluzius. Verum, dum plures causae hujus appellationis ab auctoribus afferuntur, ob causam aliquam minus honestam ita vocatam fuisse Venerem, hic innuit Cyprianus.

CAP. V.---Et Assyrii et Persae. Cum voces et Medi [Col. 1139D] omnes pene msti omittant, editionem principem hic secutus sum. Sed Syri pro Assyrii plurimi codices scripti praestant.

Faciant . . . auspicantur. Pluralia haec pro vulgatis faciat et auspicatur posuit Jacobus Gronovius, Cellarium secutus, qui Veronensem codicem in sua edit. hujus libelli Minucio Felici affixi, appellat. Halae, anno 1699, haec Cellarii edit. typis mandata est. Sed lectionem codicis Veronensis jam ante cum laude attulerat Rigaltius in notis ad Cyprianum. Addendi mstus Novi Collegii 2, Tewateranus et vetustior ex Drurianis. Retulit interim Mabillonius in Itinere suo Italico, p. 23, istum codicem Veronensem majusculis litteris ante annos mille scriptum fuisse.

Sed acceptum tempus certo fine custodiunt. Videlicet, tempus sibi assignatum, fine fixo ac determinato, regna Romana habent.

Et victus. Verba haec neglexi, quae sine idonea causa addita sunt a Baluzio; quaeque interea praeter [Col. 1140A] ejus mentem in editione illa posthuma Baluzii post voces et captus est locata sunt.

Et eo facilius et navigavit et vicit. Particulam et in Oxoniensi aliisque editt. vocibus eo facilius praefixam restitui; eadem vero particula ante verbum navigavit in iisdem libris omissa est. Utroque loco eam servavit codex Novi Collegii, quem nomino secundum; itidem ms. Drury recentior ille; sed omittit particulam ante navigavit vetustior ejus ms. aliter quam ms. Meerman.

CAP. VI.---Stultum et prodigum. Credulum Baluzius, qui hanc lectionem quidem faciliorem praeposuit alteri lectioni prodigum, quam praestant editiones omnes, praeter Gravii illam, omnesque fere libri manuscripti. Et voces conjunctae infra videntur, Cuncta prodiga et stulta, inquit Cyprianus, voluptatum frustrantium depereunt, De Op. et Eleemos., cap. 16. In codice autem meo nuper Tewaterano incredulum exstat. Perditum quidem pro prodigum scriptum olim fuisse conjecit Rigaltius; et habes in eodem capite cum [Col. 1140B] populo perditionis ac mortis; sed malim ego pro prodigum reponere proditum. Cicero in Epist. ad Atticum III, 15. Ego proditus, inductus, conjectus in fraudem. Vide Forcellini Lexic. in V.

Hostanes. Plinius lib. XXX Hist. Nat. cap. 2: Primus, quod exstet, ut equidem invenio, commentatus de ea (magia) Osthanes, Xerxem regem Persarum bello, quod is Graeciae intulit, comitatus: ac velut semina artis portentosae sparsisse, obiter infecto quacumque commeaverit mundo. Diligentiores paulo ante hunc ponunt Zoroastrem alium Proconnesium: quod certum est, hic nomine Osthanes ad rabiem, non aviditatem modo scientiae ejus, Graecorum populos egit. Attulit Plinianum hunc locum Fellus; nunc vero ex Harduini editione repraesentatum.

Et Angelos veros sedi ejus dicit assistere. Nostros pro veros habet codex ms. in Var lectt. edit. Oxon. Fortasse olim in veros corrupta est vox servos.

Consecratis. In textu Baluziano exstat consecrati et [Col. 1140C] habet quidem congregati unus ms. in edit. Oxon. adductus, codexque Novi Collegii numero I a me designatus. Porro, ut lectio varians, ad marg. edit. Erasmianae conservati positum est. Cum vero optimam esse censeam superiorum editionum lectionem consecratis, quam quidem firmant duo alteri Novi Collegii codices, meusque olim Tewateranus, et ms. Drurianus uterque, hanc eamdem a Cellario positam, tum a a Joanne quoque Lindnero in edit. sua retentam, pro Baluzii lectione consecrati huc ego revocavi.

CAP. VII.---Morbis lacessunt. Vulgo morbos lacessunt. Ex cod. 2. Novi Collegii locum correxi.

Ad superstitionem sui. Hoc est, daemonum; supra scripsit auctor, ad cultum sui.

Fecerint terrore participes. Vulgo errore; quod cum terrore fide msti Coll. Nov. 3, nixus mutavi. Ad oram quoque codicis, quem codicem Novi Collegii secundum nomino, haec lectio ascripta est. De daemonibus agens posuit Lactantius in Epitome sua, cap. 28, somnia [Col. 1140D] immittunt aut plane terrores.

CAP. VIII.---Unus igitur omnium Dominus Deus. Vulgo existente verbo est post Dominus, idem suasu trium mstorum Novi Collegii, atque Erasmianae editionis delevi. Nunc addere licet ms. Drurianum utrumque. Habet mstus Tewater: Unus ergo omnium Dominus, unus Deus. Addunt unus est ante Deus Cellarii, Gronovii et Lindneri editiones.

Nec hic tu de homine mireris, pro lectione Fellina, Nec hoc tantum de homine mireris, a Gronovio, Cellario Lindneroque praelata. Sententia mea est debere lectionem editionis principis nec hic tu revocari. In msto quoque Tewaterano super vocem hoc eadem manu hic ut lectio varians posita est.

CAP. IX.---Sensu major est. Scribendum censu pro sensu conjecerat aliquis apud Marshalli Interpretationem Op. S. Cypriani Anglicam. Dixi olim, voces istas inter se saepe confundi; et censum vocem Cyprianicam esse agnovi. Verumtamen nil mutandum esse [Col. 1141A] Lactantii verba ostendunt in Epitome Div. Instit. cap. 2: Unus igitur Deus est . . . quem nec aestimare sensu valeat humana mens, nec eloqui lingua mortalis. Sublimior enim ac major est, quam ut possit aut cogitatione hominis aut sermone comprehendi.

Et cum homo latius (for. laxius) maneat. Minucius cap. 32, § 1, quum homo taxius maneam. Sic ibi cum Fulvio Ursino expressimus, quia Cicero, quem imitari solet Minucius, habitare laxe pro domo sua cap. 44, dixit. Codices vero omnes Cypriani, si transcripsit Felicem, prae se latius ferunt, ut dubitare incipiam an nec prior ille, latius, ut Sabaeus et Fr. Balduinus legunt, scripserit. CELLARIUS, afferente Lindnero. Utrique auctori ascribendum laxius existimo, quod in latius vel lacius, hoc enim habent msti, facile transibat. Jam fluxisse, questus est apud imp. Diocletianum Galerius, annos quindecim, in Illyricum vel ad ripam Danubii se relegatum cum gentibus barbaris luctatum esse, cum alii intra laxiores et quietiores terras delicate imperarent. Lactantius De Mortibus [Col. 1141B] Persecutorum, cap. 18.

Dei vocabulum totum est. Obscurius dictum. Fortasse pro totum rescribendum solum est. Proprio vocabulo non indigere Deum, ait quoque Lactantius in Epitome, his verbis usus, eumque esse sine nomine, quod proprio vocabulo non indigeat, quia solus sit, c. 4. Omiserunt vocem codices Novi Collegii, 2 et 3. Habent Deus non Dei editiones post Pamelium et ante Baluzium, qui Dei revocavit. Deus ms. Drury recentior, Dei autem vetustior. Porro, cum in versu sequenti ante vocem diffusus scribatur ipse pro totus in vetustissimis editionibus, et in codicibus quinque in edit. Oxon. commemoratis, aliisque omnibus mstis, quibus in hoc libello edendo usus sum, vocem ipse, praeeunte Gronovio, ponendam curavi.

CAP. X.---Quod vero est Christus sit, etc. In verbis, sic est ordo, sic ratio, verbum est ante ratio delevi, quod addidit, reclamantibus caeteris, Baluzius.

Indisciplinati et superbi postmodum facti. Negligentes [Col. 1141C] et indisciplinati, etc. (Baluzii edit.) Cod. Vossii in edit. Oxon. adductus meusque mstus Tewateranus negligentes disciplinarum praestant. Duo autem Novi Collegii codices negligentes disciplinam. Alter vero ejusdem collegii codex, sed illi postmodum indisciplinati facti, et fiducia patrum inflati, exhibet; quomodo ms. Drurianus vetustior se habet. In textum recepta est lectio indisciplinati in editione Cypriani Morelliana, quae, anno 1564, typis impressa est. Porro de eadem voce hoc notavit in editione sua hujus tractatus Cellarius, usum ea fuisse Vulgatum interpretem in Sapientiae lib. cap. XVII, comm. 1, et Glossas vet. habere indisciplinatus, . Ego interea ablegatis verbis negligentes et, quae tamen et ms. Meerman. agnoscit, Cyprianum scripsisse existimo, Sed illi indisciplinati, et superbi postmodum facti, ut istud, negligentes disciplinarum, vel, disciplinae, vocis Cyprianicae indisciplinati interpretamentum habeatur.

Soli et coeli sic prologi, Tertullianus Apologet., c. 21. [Col. 1141D] Dispersi, palabundi, et coeli et soli qui extorres vagantur per orbem.

CAP. XI.---Multo melioris obsequii et fidei fortioris. Multo fidelioris et melioris obsequii (Baluzii edit.). Ex codicibus Novi Collegii 2 et 3, meoque msto olim Tewaterano, verba, melioris obsequii et fidei fortioris in textum recepi. In cod. vero Novi Coll. dicto I, et in cod. Druriano vetustiori posita sunt tantum verba multo fideliores, omissis illis, melioris obsequii et fidei fortioris, quod et factum est in editione Gronovii. Melioris obsequii et fidei fortioris ms. Drurianus recentior omissa voce multo. Cum lectione Baluziana consentit ms. meus olim Meermanni.

Illuminator et deductor humani generis. Vulgo doctor, sed deductor receperunt olim Cellarius et Gronovius, recentiusque Lindnerus, dum diu ante Rigaltius hoc annotaverat: »deductor humani generis: sic legitur antiquissimis Cypriani et Tertulliani exemplaribus.« Exstat porro deductor in codd. duobus Novi [Col. 1142A] Collegii, Drurianoque vetustiori ac Tewaterano meis. Vox Tertulliani est, cum alibi exstans tum etiam in ipso hoc Apologetici loco, quem huc transtulit Cyprianus. Pro eadem rector habet ms. Drurianus recentior, doctor Meermannanus.

Hic est virtus Dei, etc. Tertullianus Apologet. cap. 23. Dei virtus, et Dei spiritus, et sermo, et sapientia, et ratio, et Dei Filius. Confer et initium lib. ejus de Oratione, supra pag. 97. Ita et in sequentibus multa huc translata sunt ex cap. XX ejusd. Apologet. quemadmodum in superioribus plurima jam ante debuerat auctor Minucio Felici.

In virginem delabitur. Quoniam hoc pro vulgato illabitur, tres exhibent codices in edit. Oxon. adducti, et tres illi apud Novum Collegium, meique itidem manuscripti, idem ego praetuli, quod et fecit Lindnerus Cellarium secutus, verbum praestat Tertullianus.

Carnem Spiritus sanctus induitur. Confer Rom. I, 3, 4, ubi duae naturae Christi sic signantur.

[Col. 1142B] CAP. XII.---Monentibus annuntiabitur. Hanc editionis principis lectionem, quam firmant septem saltem codices manuscripti, pro voce admonentibus, reposui.

Uno qui exercitio et exemplo hominis fungeretur. Quod obscurius hic scripsit auctor, in omnibus libris exstat.

CAP. XIII.---Existimabant magum de licentia potestatis. Positum est licentia potestatis pro eo quod est amplitudo ejus. Tertullianus, cap. 20. Apologetici: Quem igitur solummodo hominem praesumpserant de humilitate, sequebatur ut magum existimarent de potestate. Tertullianum imitatus est Cyprianus, hunc vicissim Arnobius, l. I, c. 46.

Hunc magistri eorum . . . tradiderunt. Hic locus nonnihil aliter repraesentatur in editione Manutiana, faventibus quidem codicibus scriptis, quibus ego usus sum, verbisque Tertulliani in cap. 21 Apologetici quae imitatur Cyprianus; haud vero operae pretium [Col. 1142C] videtur, ut moveantur voces hic receptae idemque significantes. Tertullianus haec inter, quomodo in priore libelli parte, Minucium auctorem sibi proposuit.

CAP. XIV.---Nam et crucifixus, praevento carnificis officio, etc. Tertullianus, in Apologet. cap. 21: Et tamen suffixus spiritum cum verbo sponte dimisit, praevento carnificis officio.

Qualis et fuerat. Sic codd. Novi Coll. 2 et 3. Edidit Baluzius talis qualis et fuerat, cum prius extitisset vel, talis ut fuerat, vel, talis ut ante fuerat. Habent talis ut fuerat codex Novi Coll. I et mss. Meerman. et Tewater. et Drurianus vetustior. Ut fuerat sine talis ms. Drurianus recentior.

Simul junctis. Exstare hanc lectionem in codicibus Regio et Veronensi monuit Rigaltius in Notis, Junctis est, ait ille, illud Lucae, : Luc. XXIV, 33. Idemque ante me recepit Cellarium secutus Lindnerus. Junctus exhibent Manutii, Felli, [Col. 1142D] Gronoviique editiones, Pamelii msti et aliquot codices Baluziani, codex Novi Coll. I, meusque, nuper Tewateranus, et Drurianus recentior. Sed vinctus est editionis principis scriptura, faventibus codice Novi Col. 2 meisque scriptis Meermannano et Druriano vetustiori, et novem praeterea libris scriptis, quos adducit Baluzius, cui quidem ita placuit, ut ipsam in edit. suam revocaverit: »tamquam si Christus discipulis suis apparuisset cum fasciis et vestitu, in quibus corpus ejus positum fuerat in sepulchro cum syndone in quo Joseph ab Arimathaea corpus illius involverat.« Haec ille: quae tamen a sacra historia nimis dissentirent. Sed in editione Veneta, quae prodiit anno quo princeps illa Cypriani editio Romana, quaeque vix alibi, quod sciam, ab ea discedit, positum est victus. Haec vox itidem in editione quadam vetusta sine loco et anno comparet, in editione quoque Erasmiana et in cod. Nov. Coll. 3, sine sensu tamen. Quam facilis interea transitus esset vocis junctus, vel junctis, in alteram [Col. 1143A] vinctus inde patet, quod in codice Novi Coll. I, apud Firmiliani epistolam hae voces inter se confunduntur. Vid. § 32.

Ultoris vigore et judicis potestate. Fortasse legendum est, in ultoris. Paulo supra scribit Cyprianus, Non intelligendo primum adventum qui in passione praecesserit occultus, unum tantum credunt, qui erit in potestate manifestus. Confer Tertullian. cap. ultimum libri adversus Judaeos. Exstat ut ultoris in cod. Nov. Coll. I.

Magistro et Deo. Fortasse delendum et. Habet codex Veronensis, probante Rigaltio, non magistro, sed Deo, codexque Novi Col. I, Domino Deo. Sed malim legere magistro Deo, auctore Tertulliano, quem Cyprianus hic produxit, Discipuli, inquit, quoque diffusi per orbem ex praecepto magistri Dei paruerunt.

CAP. XV.---Si Christum fuerimus secuti, Imitati edit. Baluz. Felli edit. aliaeque. Revocandam judicavi pristinam lectionem secuti, quam praestabant [Col. 1143B] codices sex scripti in edit. Oxon. nominati liberque Novi Coll. 1, duoque ex meis Meermann. et Drurianus vetustior. Addas codicem Vindobonensem, saec. IX, ut ex Catalogo Denis. constat, vol. I, col. 582. Quidni altera lectio imitati hujus interpretamentum censeatur?



IN LIBRUM DE MORTALITATE.

Recte additum fuisse a doctissimo Fello quod ille de Hieronymo posuit notae suae fine, ostendit versio Armeniaca Eusebiani Chronici, quae his demum temporibus publici juris facta est, ubi nullum exstat verborum ab Hieronymo additorum vestigium. Vide Eusebiani Chronici edit. Jo. Baptistae Aucher, Venetiis an. 1818, vol. II, p. 299.

CAPUT PRIMUM.---Veritatis errore. Habet Tacitus Hist. II, 72, errore veri, h. e. ignorantia rei vel facti. Cons. Forcellini Lexicon Lat., voce Error.

CAP. II.---Perpetua laetitia. Exstat in textu Baluziano [Col. 1143C] perpetua securitas, sed invenitur lectio altera, quam revocavi, cum in omnibus libris editis, tum in scriptis, quos consulere mihi licuit, duobus nempe Novi Collegii codicibus, et quatuor penes me membraneis, e quibus Meermannanus duodecimo saeculo scriptus est, praeter Drurianum recentiorem, quem non possideo. Exstat itidem vox laetitia in codice quodam Vindobonensi saeculi XIII. Vid. Denis Catal. vol. II, col. 2129. Adde quod nulla varietas hoc loco notata est in lectionibus edit. Oxon. subjectis.

Incipere regnare. Codex Sorbonicus in perpetuo. Alius vetus, cum Christo perpetuo regnaturum. BAL. Olim scripsit Joan. Fred. Gronovius Observatt. de Scriptoribus Ecclesiast. post adductum hunc Cypriani locum: »Incipere regnare. Membranae; qui se non credat cum Christo in perpetuo regnare. Quod credo mutasse, quibus videbatur incommode positum solum regnare, quasi jam nunc regnent. At optimis auctoribus praesens infinitivi pro futuro [Col. 1143D] usitatum. Cicero lib. IV ad Atticum: Cato tamen affirmat se vivo illum non triumphare. Livius lib. XXXIV. Postero die Nabis Argis se cedere ac deducere praesidium, quando ita Romanis placeret, et captivos et perfugas redditurum dixit:« Plautus Rudente, »Sive lenonem facere hoc quod fecit,« cap. XIV, p. 150, edition. Daventr. Verumtamen ita scribit Cyprianus infra, illic comparantes domos, ubi inciperent semper habitare, de Opere et Eleemos., cap. penult. Porro habent aliqui apud S. Paulum ad Romanos VIII, 13. Si enim secundum carnem vixeritis, incipietis mori, . Neque mutant quid hoc Cypriani loco, codices quibus usus sum msti.

CAP. IV.---Vinolentia invitat. For. legend. irritat.

Cogeris maledicere. Etiam Christo interdum.

Compelleris jurare, quod non licet. Cyprianus de Bono Patientiae, p. 252, ed. Baluzii . . . deinde ut non jures, neque maledicas, ut tua ablata non repetas, ut [Col. 1144A] accepta alapa et alteram maxillam verberanti praebeas, ut fratri in te peccanti, etc. Sed, quamquam minime negandum est quin plurimi veteres scriptores interpretati sint Christi et apostoli Jacobi de non jurando praeceptum, discimus tamen lectis aliis auctoribus ecclesiasticis, apud Christianos semper invaluisse rite et religiose jurandi morem. Cons. enim, praeter Tertullianum supra allatum, Constitut. Apost. VII, 3; Fr. Belduin. de Legibus Constantini M. lib. II, p. 209, ed. Lips.; Optatum de Schismate Donatist. lib. II, c. 22, p. 45, ed. Dupin.; S. Gregorium Naz. Epistola 219. Conferas et de eadem re S. Scripturae locos, quos hic memorabo, Apoc. X, 6; Heb. VI, 16, 17; I Thess. V, 27.

CAP. VI.---Et delectat hic, etc. legenda.

CAP. VII.---Christum credentium magistrum. Vulgo, Christum credentium Dominum et magistrum. Sed vero nescientibus hoc additamentum tam editionibus [Col. 1144B] Cypriani vetustioribus, quam libris scriptis, quos ipse contuli, praeter alios novem, quorum varietas in edit. Oxon. adducta est, idem istud expunxi. Simili de causa vocem scilicet post docens, delendam censui. Idem porro utroque loco in editione nuper factum esse video S. Cypriani Epistolarum ad martyres et confessores, in usum confessorum Ecclesiae Gallicanae. Lond. 1792. Ubi edit. Oxoniensem secutum se esse, sed tamen variantes lectiones eidem subjectas nonnumquam selegisse, editor profitetur.

CAP. VIII.---Et Spiritus nos perducat ad Deum Patrem. Et Christus nos perducat ad Deum Patrem. BAL. At propter antecedentia verba veterem reduxi lectionem, quae firmatur scriptis codicibus, quos sciam, omnibus praeter paucos ex plus triginta Baluzianis. Quinetiam, dum hunc quidem locum mutat, oblitus est vir doctissimus canonis artis criticae, qui obscuriorem, caeteroquin probam, lectionem jubet nos amplecti.

CAP. IX.---Scriptura divina, dicens, etc. Videsis infra [Col. 1144C] quae de hoc libro Ecclesiastico ad libellum de Opere et Eleemosyna § I, annotavimus.

CAP. XI.---Monet . . . dicit. Haec verba pro editis moneat dicat, ex codice Novi Collegii 2, ac quatuor de meis mstis recepi.

CAP. XII.---Christianam fidem. Vulgo Christiani fidem. In codice Novi Coll. 2, et in duobus meis non Christiani, sed Christianam inveni, quod hoc loco fortasse melius.

Gubernator. Navis gubernator. Hunc locum antea mutilum, cum legeretur Nam pro Navis, nos supplevimus ope duorum veterum exemplarium. In tribus deest vocabulum Nam, quod alibi et in editionibus ponitur ante gubernator. Error est; sed tamen error ille ostendit veram esse lectionem, quam nos afferamus. Haec BALUZ. Sed praeterquam quod orta possit esse particula nam, in editionibus veteribus reperta, ex antecedente voce corona, neutra vox vel nam vel navis ullis fere mstis agnoscitur, quippe cum ex neque [Col. 1144D] in tribus illis Baluzianis, neque in libris editionis Oxoniensis gratia collatis, neque in septem, quos ego inspexi, codicibus compareant; ad oram tantum msti Tewaterani collocata vox navis est. Hanc ergo ut interpretamentum marginale contextu eliminandam censui, quae primum a Baluzio inducta est. Adde quod Floro Lugdunensi ante medium saeculum nonum scribenti ignota vox fuit. Etenim abest a codice vetusto Commentarii ejus inediti in Epistolas Paulinas, qui ex Cypriano aliisque undecim patribus contextus est, ubi verba Cypriani afferuntur. Aliud praeter hoc meum, ut obiter id notem, Floriani operis exemplum penes Majorem Carthusiam exstare memorat cl. Mabillonius in Disquisitione De Bedae et Flori Diaconi Lugdunensis Commentario in Paulum ex Augustino, alio nimirum ejusdem Flori, non Bedae, ut vulgo censetur, commentario. Vide p. 488, novae edit. Vet. Analectorum Mabillonii.

Conflictatio in adversis probatio est virtutis. Vulgo [Col. 1145A] veritatis, quae quidem lectio in codice Novi Coll. I, exstat, sed ex uno Bodleiano in Variis Lectt. edit. Oxon. memorato, codice altero Novi Coll. meoque Tewaterano virtutis, id quod olim conjeceram legendum, recepi. Ad oram autem codicis Novi Coll. altera lectio veritatis exstat, et aliud nescio quid in uno de meis mstis positum est.

Solidata est. Solida est habet editio Baluziana perinde atque Oxoniensis; cum vero in duodecim scriptis codicibus, quos Oxoniensis commemorat, vox solidata exstet, astipulantibus utroque Novi Collegii codice, et quatuor meis, hanc principis caeterarumque vetustiorum editionum lectionem revocandam esse censui. Idem quoque factum nunc vidi in editione, cujus modo mentionem feci, in usum ecclesiae gallicae confessorum adornata.

CAP. XIV.---Praemium viae ejus, pro praemium vitae praemium viae ex tribus codd. scriptis in edit. Oxon. memoratis, et Novi Coll. ms. 1, libens recepi.

CAP. XV.---Pavore mortalitatis et temporis. Delendam [Col. 1145B] esse particulam et olim opinabar, eo quod legeretur paulo post, tempore mortalitatis. Nunc malim pro temporis rescribere terroribus.

CAP. XVII.---Nec enim sanguinem nostrum quaerit Deus, sed fidem.---Nec enim Deus sanguinem nostrum desiderat, sed fidem quaerit. Et istud desiderat adjecimus ex quibusdam codicibus nostris, et ex quibusd. Anglicanis. Potest tamen esse glossema. BALUZ. Scripturam principis aliarumque editionum atque unius codicis membranei mei reposui. Diverso tantum ordine verborum habet Novi Coll. cod. I: Nec enim quaerit sanguinem Deus nostrum, sed fidem. Et ms. olim Meerman: Nec enim sanguinem Deus nostrum, sed fidem quaerit. Itidem edit. Oxon, Nec enim Deus sanguinem nostrum, sed fidem quaerit. Sed in libro meo olim Tewaterano hoc positum est: Nec enim sanguinem nostrum Deus desiderat, sed tantum fidem. Cumque lectione Baluziana consentiunt ms. Novi Coll. 2, et ms. olim Drurianus recentior ille, sed alter vetustior [Col. 1145C] habet, Nec enim sanguinem Deus noster, sed fidem quaerit.

CAP. XIX.---Commeatum sibi precaretur. Veniam absentiae longioris a Domino: hoc est vitae hic in terris moram. FELL. Doloris mortisve remissionem commeatum antiqui dixerunt. Senecae illud afferunt lexicographi: Longum mihi commeatum dederat valetudo, repente me invasit.

CAP. XX.---De persecutione sollicitus, de accersitione securus. Ita scribendum conjeceram pro ablativis sollicitis et securis, antequam hanc lectionem in meis Novique Coll. codicibus, quibus addas quinque Pamelianos, deprehendi. Sensus loci videtur esse, Illorum gratia de persecutione sollicitus; ne vi ejus coacti fidem denegent; de accersitione securus, utpote certus, eos accersitione divina de seculo liberatos fore. Vid. paulo infra; et jam supra sub initium § 2, habes, Laetus itaque de morte jam proxima, et de vicina accersitione securus. Imo geminum istud fine [Col. 1145D] libelli exstat: Jam de sua immortalitate secura, adhuc de nostra incolumitate sollicita. At vero Fellus ad verba, de persecutione sollicitis, de accersitione securis, hoc adnotavit, »Martyrii coronam refugiunt, coelestia gaudia non expetunt.« Utrum mavis, accipe.

Didicit immo remanentibus. Fide nixus msti Tewaterani aliorumque quatuordecim in edit. Oxon. memoratorum, in quibus sunt duo illi Novi Collegii codices, tractatus omnes Cypriani continentes, pronomen nobis in excusis additum ante remanentibus, sed obscuriorem faciens sermonem, expunxi. Idem nescit ms. uterque Drurianus.

CAP. XXI.---Improbat denique apostolus Paulus. Hanc omnium editionum lectionem Baluzius nescio quare cum altera increpat commutavit. In edit. Oxon. quae, pariter ac caeterae, praestat improbat, duo tantum codices memorantur, in quibus exstat verbum increpat; verum ibidem sine causa annotatum est, »Forte legendum improperat.« Porro tuentur lectionem [Col. 1146A] improbat codices scripti, quibus utor, omnes.

CAP. XXII.---Quis non ad meliora festinet? Positum est in contextu Baluziano, Quis non ad meliora venire festinet? Cum vero verbum venire frustra quaerendum sit vel in libris editis, vel scriptis illis quibus usus sum, illud delendum videtur. Adde quod neque Pamelius, neque variae lectiones in edit. Oxon. positae ejus mentionem faciunt. Ita et proxime post ob eamdem causam reformari pro transformari, quod exstat in Baluziano textu, reducere visum est.

CAP. XXIII.---Secundum fidem veri. Haec lectio, quam exhibent undecim exemplaria, in quibus pono Seguierianum, est optima. In duobus aliis scriptum est verbi. Morellius annotat se vidisse scriptum in antiquis veri alias verbi. Quod confirmat nostram lectionem. In codice Beccensi et in editione Morellii legitur veritatis: Haec BALUZIUS. Qui veri pro lectione vulgata veritatis primus posuit, faventibus quoque codice Novi Coll. 2, et Tewaterano meo. Sed quoniam praeter Baluzianos duos mstos praestat et [Col. 1146B] codex vetustior Drurianus vocem verbi, dubito annon reponendum sit, secundum fidem verbi veritatis. Exstat tamen infra, si quid id refert, in lib. de Opere et Eleemosynis, cap. 4: Qui habet fidei veritatem servat Dei timorem.

CAP. XXIV.---Quomodo et Deus manet in aeternum. Omissum est hoc S. Scripturae additamentum in codice Cypriani Tewaterano, sicut in vetustiore saltem Druriano, sed idem adductum est in Cypriani lib. III Testimoniorum, cap. 2, et in aliorum patrum operibus.

CAP. XXV.---Eximaris. Hanc lectionem pro vulgata exuaris reposui, fide nixus codicis unius inter lectiones editionis Oxon. variantes: sed forsitan nonnullis lectio altera ferenda esse videbitur, nisi auctoris verba, pag. 291, l. 20, aliud persuadeant. Nunc porro praelatum esse video verbum eximaris in editione ad usum exulum Gallicorum a me modo commemorata.

[Col. 1146C] CAP. XXVI.---Hic interim degere. Lectionem editionis principis aliarumque pro istic, quod sine causa suffectum est, fide plurimorum codicum scriptorum nixus revocavi.

Adhuc de nostra salute sollicita. Delevi particulam et ante adhuc vulgo positam, quam nesciunt edit. princeps, et septem illi scripti, quos contuli. Sed omisit voces et adhuc ms. Tewater. habetque sed adhuc codex unus in edit. Oxon. adductus.

Prophetarum exultantium. Cogitabat Cyprianus evangelistae Joannis illud, Abraham pater vester exultavit videre diem meum: vidit et gavisus est. Joann., VIII, 56.

Triumphantes virgines. Vulgo, triumphantes illic virgines, sed, servato meliore vocum ordine, illic triumphantes virgines ms. olim Tewateranus; dum correctius fortasse nesciunt adverbium illic edit. princeps, et sex, quos contuli, codices manuscripti. Sed et voci remunerati praefixit illic ms. Tewater.

[Col. 1146D] Ut cum his cito esse. Addunt quidem possimus edit. princeps aliaeque antiquae; cum vero verbum istud agnoscat tantum unus ex codd. scriptis in usum edit. Oxon. collatis, et tantum unus de meis, ipsum fortasse recte ego nunc duco relinquendum; etsi aliter visum est editori nupero nonnullorum Cypriani opusculorum, cujus supra feci mentionem.



IN LIBRUM DE OPERE ET ELEEMOSYNIS.

CAP. VI.---Et viduarum ac pauperum. Particulam et, quae huic sententiae in principe aliisque editionibus, et in septem illis codicibus quos ipse contuli, praefixa est, quae vero in editt. Baluziana et Oxon. male omissa est, revocavi, cum fortasse in mstis voce praecedente orasset absorpta esset.

Exsurge in nomine Jesu Christi. Istud in nomine Jesu Christi addunt nonnullae versiones, simul cum his patribus Cypriano Ambrosio Cassiodoroque.

[Col. 1147A] CAP. VII.---Illic erit et cor tuum. Illic pro ibi ex codicibus scriptis reposui, quia in ipsius Cypriani, lib. III Testimoniorum sanctae Scripturae p. 59, edit. Oxon. sic locus evangelistae affertur.

CAP. IX.---Sed vereris et metuis. Restituit priorem lectionem, Si vereris et metuis, Baluzius, quam mutaverat, fide nixus quatuor manuscriptorum, Fellus. Iis alios septem nunc addo, lectionem quae mihi placet, praestantes, atque ita prorsus constituta est oratio mox infra, ubi verbum metuis occurrit.

CAP. XI.---Subsidia. Addunt vitae editiones Manutianam secutae, sed vocem delevi, idcirco quod monuit Pamelius praeter Manut. nullum codicem ipsam legere. Attamen in editione Lugdunensi, quae Manutianae praeivit, eamdem inveni. Porro autem vocem tibi post operanti nesciunt codices, quos ipse inspexi, quod ideo noto, quia vox non valde desideratur.

CAP. XIII.---Reditus tuos divide. Scripturam correctiorem revocavi, verum in Cypriani editionibus et [Col. 1147B] manuscriptis frequenter scribitur redditus; tueturque Baluzius.

CAP. XIV.---Quae matrona locuples. Quae matrona in ecclesia Christi locuples. Valde puto ista in ecclesia Christi, quae desunt in antiquis editionibus, in decem codicibus nostris, et in quinque Anglicanis, addita vero sunt a Manutio, non debere esse in hoc loco. Non tamen ausus sum expungere, quia ea reperi in undecim vetustis exemplaribus. BALUZ. Exstant quoque in mstis Tewaterano ac Meermannano meis, una cum altero ex Drurianis. Cum vero eadem omittant undecim fortasse codices Baluzii, et quinque Anglici, neque in vetustiori ex Drurianis, neque altero meo ms., neque in cod. 1 Novi Coll. exstent, istaec verba importuna et editionibus vetustissimis ignota relinquenda judicavi.

CAP. XV.---Dominicum celebrare te credis. Eucharistiam, quae est coena Dominica, hoc loco significari cum Fello statuendum est. Interea cum particulam [Col. 1147C] et ante Dominicum positam, quam nesciunt edd. princeps et Erasmiana, simul ac scripti libri nostri, jam olim decrevissem ejicere, postea illam in tribus aliis mstis deesse sensi.

CAP. XVI.---Infelicitatis. Vulgo infidelitatis. »Parum abfuit,« ait Baluzius, »quin ponerem infelicitatis juxta lectionem veterum editionum, quam confirmant viginti et duo exemplaria nostra et undecim Anglicana. Manutius posuit infidelitatis. Aliter Pamelio visum est« Haec Baluzius. Vix dubito, quin reduci ad hunc locum debeat vox infelicitatis, quae cum illa sterilitatis jungi solet; Sterile enim atque infelix solum haud raro dicitur. Hanc igitur vocem revocavi Rigaltio quoque probatam, et in sex mstis mihi visam; sed in alio quodam codice meo legitur infidelitatis.

Vidua et inops in opere invenitur. Ante Baluzium praestabant editi plerique vidua et inops vidua in opere larga invenitur. Praetuli ego codicum meorum scripturam [Col. 1147D] pene omnium, tantum in cod. Novi Coll. 1, et in utroque Druriano vox vidua repetita est, dum dives in opere praestat cod. Novi Coll. 2, in vocibus enim inops et opere fit paronomasia, ut rhetores loquuntur. Nescit vocem larga editio Erasmi.

Christus illud Dei dona appellat. Referendum videtur illud ad gazophylacium supra.

CAP. XX.---Et nunc, fili, mando, etc. Ad oram msti Druriani recentioris scripsit librarius. Mandata Tobiae ad filios saluberrima. Mox pro vocibus in gehennam substituerat ex codicibus mstis Fellus in tenebras, sed etiam libri scripti inter se hic variant.

CAP. XXI.---Quadriga. Majorum magistratuum honores et insignia, Curules, inquit Festus, equi quadrigales. FELL.

CAP. XXII.---Ac nisi editio honesta successerit. Sic lib. ad Donatum: Stulta prorsus et vana jactura, frustrantis spectaculi voluptate id parare voluisse, quod nec populus acciperet, et perderet magistratus. FELL.

[Col. 1148A] Et vix tui meis pereuntibus adaequantur. Numero, ut mox apparet.

CAP. XXV.---Aequalitatis. Ita Erasmus et alii post eum. Nolui autem mutare, quamvis in omnibus fere codicibus antiquis et in vetustioribus editionibus legatur aequitatis. BALUZ. Recte praestant aequalitatis cod. Novi Coll. 2, et ms. meus nuper Tewateranus, cum recentiori ex Drurianis. Quibus libris simul addo Flori Lugdunensis Commentarium penes me ineditum, quem prius memoravi, super Epistolas Paulinas. Proxime scripserat auctor, aequaliter.

CAP. XXVI.---Praeclara et divina res. Melius procederet oratio, si legeretur res est.

Dies nos vel reditionis. Cyprianus jam ante in hoc libello reduces ad paradisum facere habet, et sub finem lib. de Mortalitate, nos paradiso restituit et regno, p. 281. Vid. et fin. epistolae ad Demetrianum. Primus Pamelius vocem redditionis ex mstis et Joannis Costeri castigationibus recepit. Exstat quidem ea in cod. Novi Coll. 2, atque idem significat, quod retributio, [Col. 1148B] quae quidem Cypriani vox est. Verumtamen ego cum Rigaltio probans veterem lectionem reditionis eam revocare statui, quae in sex libris scriptis apud ed. Oxon., et in quatuor mstis meis, nam in Tewaterano primitus scripta fuerat, reperta est. Vocem reditionis agnoscit Plautus. Et conveniunt voces reditio et persecutio hoc loco positae cum illis accersitio et persecutio, quae supra in libro de Mortalitate nobis occurrebant, § 13.



IN LIBRUM DE ZELO ET LIVORE.

CAP. II.---Circuit ille, etc. Hinc firmatur optima conjectura cl. Oberthuri fine lib. Tertulliani de Oratione.

Linguam convicio provocat. Oratio fortasse integrior esset, si ex sequentibus adderetur ad petulantiam, et pro voce petulantiam ibi inventa rescriberetur violentiam. [Col. 1148C] Habes infra, manus ad caedis violentiam prompta.

CAP. III.---Vel fallaces insidias vel apertas minas. Vel ante fallaces revocavi, quod omissum est a Baluzio, suffragantibus mihi codice Novi Coll. 2, et msto utroque meo, pariter atque editt. ante Baluzianam. Nunc addo codices scriptos Meermannanum et utrumque Drurianum.

CAP. IV.---Dum diabolum qui zelat imitatur. Zabulum non diabolum praestat de codicibus meis unus, isque membraneus, et in editt. aliquot Cypriani ita vox scribitur. »Zabolus is est diabolus, pro enim »Aetoles dixere.« Gesneri Ling. Lat. Thes. in voce.

CAP. V.---In odium persecutionis facibus livoris exarsit. Odium persecutionis, quae est librorum tam scriptorum quam editorum lectio, odium significat, ex quo orta persecutio sit.

Miti lenitate patientem. Etsi reducta fuit vox mitem [Col. 1148D] pro miti in editionem Benedictinam, praetuli nunc ego lectionem alteram, codicibus scriptis meis firmatam.

Simul. In uno libro meo scriptum est semel, et supra lineam vel simul. Hinc ergo, uti jam non semel diximus, orta est discrepantia quae istic reperitur in codicibus manuscriptis, quorum nonnulli habent semel, alii simul. BALUZ. Simul, quae edit. principis scriptura est, adstipulante ei uno ex mstis meis, revocavi, etsi interdum semel pro prorsus et in perpetuum veteres ponunt. Habet sibi pro simul codex meus olim Tewateranus, anno 1396 scriptus, et singula pro singulos. Mox lin. 30, videris pro perspice, cogita, posuit auctor: et sect. 6, verba, qui Christianum se mentitur, quorum ordinem sic sine causa primus mutavit Manutius, qui se Christianum mentitur, ex editt. vetustioribus restitui.

CAP. XIII.---Et zeli ac livoris alienus. Vocis alienus cum genitivis istis constructioni, quam primus [Col. 1149A] recepit Manutius, patrocinantur cod. uterque Novi Collegii ac meus Tewateranus. Nunc addo ms. utrumque Drurianum et Meermannanum cum Flori Lugdunensis Commentario inedito in Pauli Epistolas. Alteram vero constructionem, quae posita est in editt. Manutianam praecedentibus, et a zelo ac livore alienus, unus de libris meis habet. Proxime post in apostoli voces, carnalibus, tamquam, quae a textu Baluziano forte exciderant, restitui.

CAP. XIV.---Secundus homo de coelo. De hac varietate consulas Novi Testamenti editiones; easque et infra adi de scriptura illa portemus pro portabimus, siquidem in Graecis plurimi codices scripti et patres habent pro .

CAP. XV.---Esse talem. Exstat in edit. Baluziana, esse se talem non, ut prius positum erat, esse te talem. Sed expunxi se, quod ex priori voce ortum esse possit, auctoritate nixus codd. duorum apud edit. Oxon. et ms. Novi Coll. 2, et duorum meorum. Habet [Col. 1149B] vero esse te talem ms. Novi Coll. 1. Nunc adde utrumque Drurianum et Meermannanum. Mox post vocem firmandus, positum est in ms. olim Tewater. et ornandus.

CAP. XVI.---Salutaris operatio. H. e. eleemosyna salutis aeternae efficax. Jam ante idem loquendi modus reperitur sub finem libri de Opere et Eleemosyna.

CAP. XVII.---Laborabis. Praeferunt labores editio princeps et e codicibus meis unus, quod mihi olim minus recte placuit. Est autem prosperanda valetudo, quae eget ut firmior fiat.

Si sectari non potes. Vulgo; Si autem eos sectari [Col. 1150A] non potes. Editionum vetustiorum lectionem revocavi, quae Rigaltio probata, codicibus quinque apud edit. Oxon., codice utroque Novi Collegii, et Tewaterano firmata est. Nunc addo codicem antiquissimum Meermannanum, et vetustiorem ex duobus Drurianis. Ab altero autem atque alio praeterea msto membrum hoc abest.

CAP. XVIII.---Quo Cain non redit. Recepit in editionem suam Baluzius quo Cain non ingreditur, aitque hanc lectionem, quam habent tres libri veteres, putare se esse optimam, alteram vero, quae est redit, falsam. Cain enim, qui natus est postquam parentes ejus ejecti fuerant e paradiso, non posse dici rediisse in paradisum, cum in illo numquam fuisset. Itaque non dubitasse se addit, quin lectio horum trium librorum praeferenda sit. At vero haud ita valere hanc rationem crediderim, ut substitui debeat verbum ingreditur lectioni olim receptae et fere universis mstis confirmatae. Ex codicibus, quibus usus sum soli ingreditur [Col. 1150B] praestant ms. Novi Coll. 2, et Drurianus recentior. Ait hoc loco Cyprianus Cain non redire ad veterem parentum suorum possessionem paradisum; quin et dici solet, redire animum ad Deum. Conferas et finem libelli de Opere et Eleemosynis, ubi nos reduces adparadisum habes, notamque ad locum.

Nativitate coelesti et lege divina. Vocem coelesti haud agnoscunt, aut decem codices scripti in edit. Oxon. memorati, aut sex de septem illis, quibus ego in edendis his libellis usus sum; deficit orationis membrum in Meermanni manuscripto. Supra vero habes easdem voces, nativitate coelesti.




[Col. 1149]
S. CYPRIANI EXHORTATIO AD POENITENTIAM. (C,G,S)





MONITUM.

[Col. 1149B] Meminerit lector quam nos paulo supra, dum appendicem [Col. 1149C] primam instruxerimus, piguerit non potuisse, licet huc illuc enixe quaeritantes, sat opportune J. C. Trombellii anecdota reperire, ut ea suo loco apprime inserta ederentur, nec tamen desperasse iisdem fore interdum bono numine occurrendum. Jam non nos spes ea fefellit. En, nondum hoc tomo [Col. 1150B] absoluto, in optima seminarii S. Sulpitii bibliotheca, [Col. 1150C] favente pia ipsius procuratorum comitate ac benevolentia, incidit in manus hoc ultimum D. Cypriani opus tamdiu irrepertum. Quo igitur ac simul eximiis ejusdem Trombellii commentationibus, datis quibus debentur gratiis, utere, bone lector, et fruere.





JOANNIS CHRYSOSTOMI TROMBELLII PRAEFATIO.

[Col. 1149D] I. Tametsi accurate summaque diligentia codices nostros perlustraverim, atque eos praesertim qui veterum auctorum epistolas et opuscula continent, saepe enim in iis latent pretiosae quaedam veterum scriptorum reliquiae, quas colligere evulgareque litterariae reipublicae plurimi interest, ubi tamen ad eos perveni, qui Cypriani scripta continent, diligentiam auxi, sperans scilicet quod Erasmo Manutio, [Col. 1150D] Morelio acciderat, id mihi quoque eventurum. Cypriani codices cum illi studiose, exquisiteque per volverunt, quaedam reperere, quae superiores typographos latuerant; quae tamen ob praestantiam suam videbantur exposcere, ut proferrentur in lucem. Mea me non prorsus fefellit opinio. E duobus quos possidemus, Cypriani codicibus alter altero copiosior est, atque adeo, ut universas fere Cypriani epistolas [Col. 1151A] et opuscula complectatur: quae dum solertissime perquiro comparoque cum editis, se mihi libellus obtulit, quem inter evulgatos frustra perquisivi: inscribitur autem in dicto codice: »Exhortatio Cypriani de Poenitentia:« titulo nimirum (ut deinceps ostendam) ab amanuensi illi aptato. Quanta hujusce opusculi praestantia sit atque utilitas, deinceps dicam. Hoc sane audacter affirmare audeo, immerito illud hactenus in tenebris delituisse: tametsi enim nullum insit historicum monumentum, nulla in eo emineat eloquentia, careat quoque argumentis a ratione, aut veterum auctoritate petitis, sed Scriptura tantum innitatur, eaque jejune, ac sine ullo ornamento exposita; non continuo tamen est contemnendum: alioquin contemnas necesse est egregios eos [Col. 1151B] Cypriani libros, qui »testimonia ad Quirinum« continent; in iis quippe sine ullo eloquentiae verborumque apparatu, sine ullo rationum veterumque subsidio, sola Scriptura adversus errores pugnatur, et fidei nostrae dogmata stabiliuntur.

II. Idem porro consilium is iniit, cujus opusculum hic profero, vetustus ille quidem, et valde probabilis scriptor, aut Cyprianus scilicet ipse, aut alter ignotus, si vis, Cypriano tamen aetate par, Cypriani vestigiis ac studio insistens. Cyprianum scilicet indicare videtur disputandi, Scripturaeque testimonia allegandi ratio quam adhibet, simillima nimirum illi, quam in libro Testimoniorum is observavit. Atque huic quidem conjecturae Cypriani nomen huic opusculo in codice praepositum favet: quamvis enim ea in re interdum [Col. 1151C] errarint amanuenses, haud raro tamen veros librorum auctores indicarunt.

At cum Scripturae interpretationem opusculi nostri auctor alleget valde diversam ab ea qua utitur Cyprianus, nemo quoque e veteribus libellum hunc Cypriano tribuerit, anceps haereo cuinam illum adscribam. Novi equidem postrema haec argumenta indissolubilia minime esse. Veteres scilicet modo unam, modo aliam Scripturae interpretationem sequebantur. Cujus rei adeo multa, adeo perspicua argumenta habemus, ut de ea jam nemo dubitet [(1) 2Kb] . Amanuenses etiam licentiam sane non levem sibi arrogarunt, substitueruntque non raro interpretationem quam diligerent, interpretationi qua usus fuerat [Col. 1151D] auctor ille quem exscribebant.

[Col. 1152A] III. Quod vero nemo ex veteribus, quos nunc habemus, libellum hunc alleget, mirum non est. Desiit enim haud multo post Cypriani tempora erroris quem libellus iste confutat: ideoque occasio etiam desiit, ob quam idem libellus allegaretur. Ad haec: Unde novimus veteres alios, quorum libros, desideramus, minime hunc allegasse? Levis itaque est quae a veterum silentio desumitur difficultas. At quamquam, uti dixi, ea argumenta dissolubilia fateor, probabilia sunt tamen.

IV. Quisquis tamen libellum hunc composuerit, simillimum veri est, eum Cypriani aequalem, aut certe non multum ab ejus aetate remotum fuisse, et in Scripturarum lectione detritum. An non Cypriani aequalem, aut certe haud multum ab illius aetate remotum [Col. 1152B] ostendit ea quam sequitur, Scripturae interpretatio, et disciplina quam stabilire conatur? Indicat scilicet non obscure scriptor iste recipiendos quidem in Ecclesiam lapsos, et a spe veniae minime arcendos quorumvis criminum reos, dummodo canonicae poenitentiae sese subjicerent. Haec scilicet quaestio cum Cypriani tempore potissimum, viguerit, haud obscure aetatem innuit, qua conscriptus est liber iste.

V. Quis porro in Scripturarum lectione detritum eum neget, postquam viderit percurrere illum tot Scripturarum libros, et ex iis seligere loca, quae mirum in modum catholicum dogma confirment, illique faveant consuetudini quam in Ecclesia servandam censuit Cyprianus?

[Col. 1152C] VI. Propterea vero verisimillimum tantummodo esse id arbitror, quod de Cypriano hujusce libelli auctore dixi, neque aliquid certi ea de re statuere ausus sum, quod noverim exstitisse jam pridem nonnullos [(2) 1Kb] etiam inter latinos, qui Cyprianum hoc in scribendi genere imitarentur, in [(3) 1Kb] quorum numero Pelagius ille eminuit [(4) 1Kb] , qui laudem quam aliunde acquisiverat, adversus divinam gratiam postea decertans sibi ademit. Quoniam porro ea quae verisimillima sunt, admitti commode possunt, quis mihi vitio vertet, si deinceps quoties de hujusce opusculi auctore incidet sermo, incidet autem saepe, eum Cyprianum esse dicam?

[Col. 1153A] VII. Nec modica, me quidem judice, hujusce libelli utilitas est. An non vero valde utilis libellus is est in quo usitatissimus Ecclesiae mos eminet, ut scilicet exortus error adductis pluribus Scripturarum testimoniis statim reprimatur; et in quo tanta vetustissimae versionis portio inest? Quod si eo ordine, quo codices eorum temporum conscripti erant, sacros libros hic allegari censes, emolumentum aliud continuo [Col. 1154A] in eo habes: Quod quidem hic multis commendare minime est opus; sed profecto non leve est. Habet etiam hoc commodi, ut sacras Scripturas allegans Ecclesiastici, librum adducat exemplo suo ostendens, quanto in pretio prioribus ipsis Ecclesiae saeculis habitus sit liber ille, quem nunc protestantes minimi faciunt. Sed de libelli auctore ac praestantia hactenus. Ecce autem libellum ipsum:



EXHORTATIO S. CYPRIANI DE POENITENTIA [(1) 1Kb] INCIPIT.
[Col. 1153]

[Col. 1153B] PER poenitentiam posse omnia peccata dimitti ei qui ad Deum toto corde conversus sit.

In Psalmo octuagesimo octavo (v. 31): Si dereliquerint filii ejus legem meam, et in judiciis meis non ambulaverint, et mandata mea non custodierint, visitabo in virga iniquitates eorum et in verberibus peccata eorum: misericordiam autem meam non dispergam ab eis.

Item apud Isaiam (XXX, 15): Sicut dicit Dominus sanctus Israel: Cum conversus ingemueris, tunc salvus eris et scies ubi fueris.

Item illic (XXX, 1): Vae filii desertionis, dicit Dominus: Fecistis consilium non per me, et sponsionem meam non per spiritum meum, adjicere peccatum super peccatum.

Item apud Jeremiam (II, 25): Avertere [(2) 1Kb] pedem tuum ab aspera via, et faciem tuam a siti. Illa vero [Col. 1153C] dixit: Confortabor: volo: quia diligebat alienos, et ibat post illos.

Item apud Isaiam (XXXI, 6): Convertimini, quia [(3) 1Kb] altam cogitationem cogitatis et iniquam.

Item illic (XLIII, 25): Ego sum, ego sum qui deleo injustitias tuas, et non recordabor: tu autem recordare, et judicemur simul: dic tu injustitias tuas prius.

Item illic (LV, 6): Quaerite Deum, et cum inveneritis eum, invocate. At ubi appropinquavit vobis, derelinquat impius vias suas et vir iniquus cogitationes suas et convertatur ad Dominum, et misericordia ei praeparabitur, quia non multum remittit peccata vestra.

Item illic (XLIV, 1): Recordare haec, Jacob et Israel, quia puer meus es. Vocavi te puerum meum: et tu Israel, noli oblivisci mei. Ecce enim abstersi sicut . . . . . . . injustitias tuas et sicut imbrem peccata tua. Convertere [Col. 1153D] ad me, et redimam te.

Item illic (XLVI, 8): In mente habete haec et gemite. Poenitemini qui seducti estis, convertimini corde ad me, et in mente habete priora saecula, quia ego Deus.

Item illic (LIV, 8): Tempore pusillo dereliqui, et cum misericordia magna miserebor tui. In furore pusillo [Col. 1154B] averti faciem meam abs te: in misericordia aeterna miserebor tui.

Item illic (LVII, 15): Haec dixit Excelsus in excelsis habitans, in aeternum sanctus in sanctis, nomen est ei Dominus, excelsus in sanctis requiescens, et pupusillanimis dans animi aequitatem, et dans vitam contribulatis corde. Non in sempiternum irascor vobis, nec per omnia vindicabo in vos; spiritus enim a me prodiet et inspirationem omnem ego feci: et propter peccatum pusillum contristavi eum, et averti faciem meam ab eo, et vilem passus est, et abiit tristis in viis. Vias ejus vidi et sanavi eum, et consolatus sum ego, et dedi ei consolationem veram, et pacem super pacem iis, qui longe et iis qui prope. Et dixit Dominus: Sanavi eos; iniqui autem, ut mare commotum, sic fluctuabuntur, et quiescere [Col. 1154C] non possunt. Non est gaudere impiis, dicit Dominus.

Item apud Jeremiam (II, 32): Numquid obliviscetur sponsa ornamenti sui, aut virgo fasciae pectoralis suae? Populus vero meus oblitus est mei dierum [(4) 1Kb] , quorum non est numerus.

Item illic (XVIII, 7): In summa loquar super gentem aut super regnum, aut auferam eos, et perdam. Et si conversa fuerit gens a malis suis, poenitebo de malis, quod [(5) 1Kb] cogitavi facere illis. Et summa loquar super gentem, aut regnum, ut reaedificem, et plantem, et facient mala ante me, ut non audiant vocem meam, et poenitebo de bonis, quae locutus sum facere eis.

Item illic (III, 12): Revertere ad me, habitatio Israel, dicit Dominus, et non firmabo faciem meam super vos, quia misericors ego sum, dicit Dominus, et [Col. 1154D] non irascar vobis in aeternum.

Item illic (III, 14): Convertimini, filii, qui recessistis, dicit Dominus, quoniam ego dominabor vestri et accipiam vos unum de civitate, et duos de familia, et inducam vos in Sion: et dabo vobis pastores secundum cor meum, et pascent vos pascentes cum disciplina.

Item illic (III, 22): Convertimini, filii, convertentes, et ego sanabo contritionem vestram.

[Col. 1155A] Item illic (IV, 14): Ablue a malitia cor tuum, Jerusalem, ut saneris. Usquequo erunt in te cogitationes dolorum tuorum?

Item illic (VIII, 4): Haec dicit Dominus: Numquid qui cadit non resurgit; aut qui avertit se non convertetur? Quia avertit se populus iste a visione improba, et obtinuerunt praesumptione sua et noluerunt converti.

Item illic (VIII, 6): Non est homo poenitentiam agens a malitia sua, dicens: Quid feci? Defecit qui currit cursu suo, sicut equus suadens in hinnitu suo.

Item illic (XVIII, 11): Avertatur ergo unusquisque a via sua mala, et meliora facite studia vestra. Et dixerunt, confortabimur, quia post adinventiones vestras [(1) 1Kb] ibimus, et unusquisque quae placent cordi suo, mala faciemus.

Item illic (Thr. II, 18): Effunde sicut torrens lacrymas [Col. 1155B] die ac nocte: Noli dare tibi requiem; non sileat pupilla oculi tui.

Item illic (Thren. III, 40): Perscrutemur vias nostras, et convertamur ad Dominum. Mundemus corda cum manibus nostris, et respiciamus ad Dominum, qui habitat in coelis. Nos peccavimus et irritavimus, et tu non es propitiatus.

Item illic (III, 6): Et dixit Dominus ad me in diebus Josiae regis: Vidisti quae fecit mihi habitatio domus [(2) 1Kb] vocem domus Israel: Abiit super omnem montem excelsum, et subiit ad omne lignum numerosum, et fornicata est illic. Et dixi: Postquam fornicata est haec omnia, ad me convertere, et non est reversa.

Item illic (Thr. III, 31): Non repellet in aeternum Dominus, et cum humiliaverit, miserabitur secundum [Col. 1155C] multitudinem misericordiae suae, quia non humiliabit ex toto corde suo, neque repellet filios hominum.

Item apud Ezechielem (XXXIII, 12): Et justus non poterit salvus esse in die peccati. Cum justo dicam: vita vives; ipse vero confidet [(3) 1Kb] super justitiam suam, et fecerit iniquitatem, omnes justitiae ejus non commemorabuntur: in sua iniquitate quam fecerit, in ea morietur. Et cum dicam impio: Morte morieris, et avertit se a peccato suo, et fecerit justitiam, et judicium, et pignus debitori reddiderit, et rapinam restituerit, in praeceptis vitae ambulaverit, ne faciat iniquum, vita vivet et non morietur: omnia peccata ejus quae peccavit, non commovebuntur ei, quia judicium et justitiam fecit, in ipsis vivet.

Item illic (XVII, 24): Ego Dominus, quia humilio [Col. 1155D] lignum altum, et exalto lignum humile, et arefacio lignum viride, et reviviscere facio lignum aridum.

Item illic. (XXXIII, 10): Et tu, fili hominis, dic domui Israel: Sicut locuti estis dicentes: Errores nostri et iniquitates nostrae in nobis sunt et in ipsis nos tabescimus, et quomodo vivemus? Dic illis: Vivo ego, dicit Dominus; si volo mortem impii: tantum a via sua avertatur, et vivet.

Item illic (XXXVI, 36): Ego Dominus aedificavi demolita, et plantavi exterminata.

Item illic (XVIII, 21): Et iniquus si convertat se ab [Col. 1156A] omnibus iniquitatibus, quas fecit et custodiat omnia mandata mea, et faciat judicium et justitiam et misericordiam, vita vivet, et non morietur. Omnia delicta ejus quae fecit, non erunt in memoria: in sua justitia quam fecit, vivet. Numquid voluntate volo mortem injusti, dicit Adonai Dominus, quam ut avertat se a via sua mala, et vivere eum?

Item illic (XVIII, 30): Convertimini et avertite vos ab omnibus impietatibus vestris, et non erunt vobis in poenam. Projicite a vobis omnes iniquitates vestras, quas impie fecistis in me, et facite vobis cor novum et spiritum novum. Et ut quid moriemini, domus Israel? Quia nolo mortem morientis, dicit Adonai Dominus.

Item apud Danielem (IV, 31): Et post finem dierum, ego Nabuchodonosor oculos meos in coelum sustuli; et [Col. 1156B] sensus meus in me conversus est, et Altissimum laudavi, et Regem coeli benedixi, et viventem in saecula laudavi, quia potestas ejus aeterna est; regnum ejus in generatione, et omnes qui inhabitant terram, nihil.

Item apud Michaeam (VII, 1, etc.): Heu mihi! anima mea, quia periit veritas a terra, et qui corrigat, inter omnes non est; omnes in sanguine judicant. Unusquisque proximum tribulat tribulatione, in malum manus suas praeparant.

Item illic (VII, 8): Noli gaudere super me, inimica mea, quia cecidi; sed resurgam, propter quod si sedero in tenebris, Dominus lucebit, mihi. Iram Domini sustinebo, quia peccavi ei, donec justificet ipse causam meam.

Item apud Sophoniam (II, 1): Convenite et precamini, gens indisciplinata, priusquam efficiamini sicut [Col. 1156C] flos praeteriens, priusquam veniat super vos ira Domini, priusquam veniat super vos dies furoris Domini. Quaerite Dominum omnes humiles terrae, judicium operamini, et quaerite justitiam, et quaerite mansuetudinem, et respondete ei, ut protegamini in die irae Domini.

Item apud Zachariam (I, 3): Convertimini ad me, et convertar ad vos.

Item apud Ozee (XIV, 2): Convertere, Israel, ad Dominum Deum tuum, quoniam infirmatus es iniquitatibus tuis. Assumite vobiscum multos, et convertimini ad Dominum Deum vestrum: dicite ei adorantes: Potens es dimittere peccata nostra, ut non accipiatis iniquitatem, sed ut accipiatis bona.

Item in Ecclesiastico (XVII, 23): Convertere ad Dominum [Col. 1156D] et relinque peccata tua, et nimis odite execrationem, et cognosce justitias, et judicia Dei, et sta in sorte propitiationis Altissimi, et vade in partem saeculi cum vivis, et dantibus confessionem. Non demoreris in errore impiorum. A mortuo quasi nihil, perit confessio. Vivus et sanus confiteberis Deo, et gloriaberis in miserationibus illius, quoniam magna misericordia Dei et propitiatio illius convertentibus ad se.

Item illic (XX, 4): Quam bonum est cor rectum manifestare poenitentiam! Sic enim effugies voluntarium peccatum.

Item in Actibus Apostolorum (VIII, 19): Ait autem ad illum Petrus: Pecunia tua tecum sit in perditione, quoniam gratiam Dei putas te per pecuniam posse consequi. Non est pars, neque sors tibi in hac fide, quia cor [Col. 1157A] tuum non est rectum apud Dominum. Itaque poenitentiam age ab hac nequitia tua, et precare Dominum, si forte remittatur tibi cogitatio cordis tui. In obligatione enim iniquitatis et amaritudine fellis video te esse.

Item in Epistola Pauli ben. [(1) 1Kb] ad Corinthios secunda (VII, 10): Quae enim secundum Deum est tristitia, poenitentiam in salutem operatur stabilem: saeculi autem tristitia mortem operatur.

Item illic de hoc ipso (II, 10): Si cui autem aliquid donastis et ego: Nam et ego quod donavi propter vos in facie Christi, ut non circumveniamur a Satana, nec enim versutias ejus ignoramus.

Item illic (XII, 20): Timeo autem ne forte cum venero ad vos, iterum humiliet me Deus apud vos, et lugeam multos ex his qui ante peccaverunt, et non egerunt [Col. 1157B] poenitentiam super quae gesserunt fornicationem et impudicitiam.

Item illic (XIII, 2): Praedixi et praedico ut praesens sedeo, et absens nunc his qui ante peccaverunt, et caeteris omnibus, quia si venero, iterum non parcam.

Item ad Timotheum secunda (II, 21): Profanas autem novitates vocum devita: multum enim proficiunt ad impietatem: nam sermo eorum sicut cancer serpit, ex quibus est, Hymenaeus et Philetus, qui a veritate exciderunt, [Col. 1158A] dicentes resurrectionem jam factam et quorumdam fidem subverterunt. Sed firmum fundamentum Dei stat habens signaculum hoc. Cognovit Deus qui sunt ejus, et discedet ab omni iniquitate omnis qui nominat nomen Domini. In magna autem domo non solum sunt vasa aurea et argentea, sed et lignea et fictilia, et quaedam quidem in honorem, quaedam autem in contumeliam. Si quis ergo emendaverit [(1) 1Kb] se ab istis, erit vas in honorem sanctificatum, et utile Domino ad omne bonum opus paratum. Juvenilia autem desideria fuge. Sectare vero justitiam, fidem, charitatem, pacem cum his, qui invocant Dominum de corde puro. Stultas autem, et sine disciplina quaestiones devita, sciens quia generant lites. Servum autem Domini non oportet litigare, sed mansuetum esse ad omnes docibilem, patientem, cum modestia corripientem [Col. 1158B] eos qui resistunt, ne quando det illis Deus poenitentiam ad cognoscendam veritatem, et resipiscant de diaboli laqueis, a quo capti tenentur, ad ipsius voluntatem.

Item in Apocalypsi (II, 5): Memento unde cecideris, et age poenitentiam: sin autem, veniam tibi cito, et candelabrum de loco suo movebo.



DE TITULO, AC META, SEU ARGUMENTO SUPERIORIS OPUSCULI.
[Col. 1157]


CAPUT PRIMUM.
[Col. 1157C]

I. Quoniam invaluit mos, ut qui nunc evulgantur veterum libri ab eo illustrentur, qui illos in lucem edit, consuetudini obsequor, ac primo quidem de titulo superioris opusculi, deque argumento, quod in eo persequitur illius auctor, dicam, tum eidem opusculo annotationes quasdam adjungam, quibus ea explicentur loca, quae subobscura aliquibus visa sunt, et eae tollantur dubitationes, quae in lectoris animum irrepere possent.

II. Ecce autem in titulo ipso, quod studiosis codicum lectioni minime assuetis negotium facessat. Putare scilicet facile poterunt, verba haec Exhortatio de Poenitentia, aut a Cypriano ipso fuisse opusculo a se edito praeposita, aut certe multum vetustatis, et auctoritatis habentia. Tum vero eos anget verborum illorum syntaxis valde a latina abhorrens.

[Col. 1158C] III. At levissima est haec difficultas; error enim in amanuensem est rejiciendus; consuevere enim qui libros exscripsere, si forte titulis destitutos libros ipsos reperirent, titulos ex ingenio apponere. Saepe etiam veteres, quos hi minime approbassent, immutare, novosque pro lubito substituere. Quam ob causam varii admodum sunt in codicibus tituli libris praepositi, interdum etiam putridissimi, et ab auctoris mente remotissimi.

IV. Titulus itaque libelli hujus is esse videtur, qui proxime sequitur; hic scilicet: »Per poenitentiam posse omnia peccata dimitti ei, qui ad Deum toto corde conversus sit.« Hoc nempe argumentum pertractandum, et Scripturarum auctoritate comprobandum suscepit scriptor iste, quisquis is est. Id porro mirum non est: etenim ut in Cypriano consistam, libello, quem de idolorum Vanitate inscribere consuevimus, non absimilis titulus praefixus est; [Col. 1159A] hic nimirum: »Quod idola dii non sint, et quod per Christum salus credentibus data est.« Nec valde distat titulus, qui libris Testimoniorum praeponitur.

V. At hujus modi titulus, inquies, non admodum congruit cum aliquibus testimoniis quae in eodem libello allegantur, et praesertim cum 12 et 43. Quanam, obsecro, ratione eruere poteris, »Per poenitentiam dimitti posse peccata ei, qui ad Deum toto corde convertitur,« ex eo quod »oblivisci non possit sponsa ornamenti sui, nec virgo fasciae pectoralis suae: populus vero per annos plurimos oblitus sit Dei?« Rursus quanam ratione eamdem thesim derivare poteris ex eo quod haec tradat apostolus Paulus? Praedixi et praedico, ut praesens sedeo, [Col. 1159B] et absens nunc iis qui ante peccaverunt, et caeteris omnibus, quia si venero non parcam.

VI. Haud levis videtur esse haec difficultas, quam tamen facile dissolves, si advertes non de quavis poenitentia locutos fuisse veteres Patres qui remitti per eam posse docuerunt quaelibet crimina, sed de ea quam poscebat Ecclesia, vetusta disciplina, ac consuetudine innixa: sic ut tres errores evitandos monerent: eum quem Novatianorum crudelitas, et pervicacia adversus Ecclesiae potestatem struxerat: »Graviora peccata dimitti posse negantium:« eum pariter quem nimia severitas nonnullorum Catholicorum statuere studebat, fatentium scilicet remissibilia esse quidem crimina quaevis: negantium tamen tribuendam remissionem et veniam in peccata graviora [Col. 1159C] lapsis, eosque ab Ecclesia et a spe veniae repellentium; eum denique quem nimia indulgentia et lenitas aliorum inducere studebat; admittebant hi nempe in Ecclesiam, recipiebantque ad communionem lapsos, nullam, aut certe levissimam poenitentiam ab iis exposcentes, nec eam sane quam ecclesiastica consuetudo, et sapientiorum praestantiorumque episcoporum constantia efflagitabat.

VII. Ac Novatianos quidem, postquam schisma conflarant, et sectam a catholica communione sejunctam, docuisse peccata quaedam irremissibilia esse, indubitata res est; et hunc sane errorem indicat Cyprianus, epist. LII [(1) 1Kb] . Sed manifesto eum redarguit auctor libelli ad Novatianum haereticum Cypriani [Col. 1159D] aequalis, ex quo nos saepe verba allegabimus, redarguit quoque Pacianus, quem deinceps aliquando citabimus.

VIII. Neque vero temere dixi, nimio plus severos fuisse Cypriani aetate nonnullos, adeo scilicet ut criminosis veniam prorsus denegarent, et ecclesiasticam communionem: contra indulgentes adeo alios, ut sceleribus gravissimis pollutos in Ecclesiam statim reciperent, neque ab iis salutares illas afflictationes exposcerent, quas Ecclesia statuerat. Nimirum, ut ex Cypriani libris assequimur, aliqui quod jam dixi, recipere nolebant prorsus ad poenitentiam gravium criminum reos, [(2) 1Kb] neque in Ecclesiam admittere, [Col. 1160A] qui ab ea sine schimate, sive per libellos, sive alia ratione aliquando defecerant [(3) 1Kb] . Alii contra facillime in ipso persecutionis fervore ante poenitentiam peractam sine episcopi consensu ad sacramentorum communionem lapsos admittebant [(4) 1Kb] . Hinc nonnulli, tametsi valde gravibus criminibus polluti, adeo prompte, facile adeo sibi indulgeri volebant, ut statim et sine ulla canonica poenitentia (longe aliter ac veteres canones et consuetudo ecclesiastica praeciperent) sibi remitti poscerent quaecumque peccassent antea, ne ipso quidem excepto schismatis atque apostasiae crimine. Veniam autem ut promptius, certiusque impetrarent, ad confessores ac martyres confugiebant, ut commendatitiis eorum litteris, veluti subsidio quodam et; si loqui ita volumus, [Col. 1160B] »poenitentiae iis debitae supplemento« in fidelium coetum, atque ecclesiasticam communionem admitterentur [(5) 1Kb] . Quod si episcopi non eos protinus recipiebant exposcebantque, ut vetustis poenitentiae legibus se subderent, ad tantam aliquando perveniebant postulatores isti temeritatem, ut minarentur easdem litteras se lecturos coram populo, a quo eam communionem ac veniam, quas sponte episcopi impartire noluerant, facile assequerentur [(6) 1Kb] . Hujus rei adeo manifesta habemus exempla in quinquagesima quinta Cypriani epistola, ut de ea dubitare utique non possimus. Aliqua tamen, fortasse potiora, ejusdem epistolae loca in paginae calce indico; alia per se ipse consulere poterit lector [(7) 3Kb] .

[Col. 1161A] Utrumque porro displicuit Cypriano, cujus sententiam et amplexi sunt plerique dum adhuc viveret [(1) 1Kb] , et secuti fuere postea alii, atque imprimis Pacianus, saepe Cyprianum allegans: et nimiam quidem facilitatem vehementer redarguit Cyprianus, tum aliis in locis, tum certe in epistola LV, in qua cum alia multa, tum haec sane valde multa sunt quae legantur: »Neque enim sic putramina quaedam colligenda sunt, ut quae integra et sana sunt, vulnerentur; nec utilis aut consultus est pastor qui ita morbidas et contactas oves gregi admiscet, ut gregem totum mali cohaerentis afflictatione contaminet. Non attendas ad numerum illorum: Melior est enim unus timens Deum, quam mille filii impii, sicut locutus est Dominus per Prophetam [Col. 1161B] dicens: Fili, ne jucunderis in filiis impiis si multiplicentur tibi, cum non fuerit timor Dei in ipsis (Eccl., XVI). O si posses, frater [Col. 1162A] charissime, istic interesse nobiscum, cum parvi isti et perversi de schismate revertuntur! Videres quis mihi labor sit persuadere patientiam fratribus nostris, ut, animi dolore sopito, recipiendis malis curandisque consentiant. Namque ut gaudent et laetantur, cum tolerabiles et minus culpabiles redeunt, ita contra fremunt et reluctantur, quoties inemendabiles et protervi, et vel adulteriis, vel sacrificiis contaminati, et post haec adhuc insuper et superbi, sic ad Ecclesiam remeant, ut bona intus ingenia corrumpant (pag. 183).«

Adde ea quae in libro de Lapsis adversus nimiam hanc, noxiamque facilitatem copiose disputat: »Imperitus est medicus, etc. (pag. 377). Non concedit pacem facilitas ista, sed tollit, etc. (p. 378).« [Col. 1162B] Atque hoc quidem in loco eos martyres reprehendit, qui commendatitiis litteris vehementius exposcebant, ut criminibus obnoxios sine poenitentia Ecclesia in sinum reciperet. »Veniam peccatis, quae in ipsum commissa sunt, solus potest ille largiri, qui peccata nostra portavit, etc.«

Alibi vero eosdem martyres et confessores vehementer orat, ut cautiores sint in commendatitiis litteris concedendis [(2) 1Kb] : his enim abutebantur non pauci immanium criminum rei, ut in Ecclesiam sine poenitentia reciperentur.

IX. Summa severitas quoque illi displicuit, qua nimirum in desperationem adduci facile possent qui in crimina prolapsi fuerant, et in impietate persistere. Censuit itaque temperandam esse lenitate severitatem, ut nemini poenitentiae locus praecluderetur, [Col. 1162C] ideoque recipi quidem possent omnes, tametsi antea atrocibus criminibus polluti, dummodo poenitentiam quam episcopus imponeret subirent. Consule quae nuper allegavi; atque ea sane quae ex libro de Lapsis innui, merentur ut hic integra describantur. »Imperitus est medicus, qui tumentes vulnerum sinus manu parcente contrectat, et in altis recessibus viscerum virus inclusum, dum servat, exaggerat. Aperiendum vulnus est, et secandum, et, putraminibus amputatis, medela fortiore curandum. Vociferetur et clamet licet, et conqueratur aeger impatiens per dolorem, gratias aget postmodum, cum senserit sanitatem: emersit enim, fratres dilectissimi, novum genus cladis et quasi parum [Col. 1162D] persecutionis procella saevierit, accessit ad cumulum sub misericordiae titulo malum fallens, et blanda pernicies. Contra Evangelii vigorem, contra Domini ac Dei legem temeritate quorumdam laxatur incautis communicatio irrita et falsa pax, periculosa dantibus, et nihil accipientibus profutura . . . (p. 377). Non concedit pacem facilitas ista, sed tollit; nec communicationem tribuit, sed impedit ad salutem. Persecutio est haec alia, et alia tentatio, per quam subtilis inimicus impugnandis adhuc lapsis occulta populatione grassatur. Ut lamentatio conquiescat, ut [Col. 1163A] dolor sileat, ut delicti memoria evanescat, ut comprimatur peccatorum gemitus, statuatur fletus oculorum, nec Dominum graviter offensum longa et plena poenitentia deprecetur, cum scriptum sit: Memento unde cecideris, et age poenitentiam. Nemo se fallat, nemo se decipiat (p. 378).«

Quod si poenitentiam agere non recusassent, easque subiissent poenas, quas ipse praescripsisset, se promptissimum praebebat, ut lenitatem quam posset maximam erga eos adhiberet: cujus lenitatis perspicuum argumentum habemus in epistola XII, quam legat, obsecro, lector (p. 55).

X. Hinc de ipsis iniquissimis Felicissimi asseclis, quorum immania scelera et execrabilem vitam, schisma quoque, et ab Ecclesia defectionem proxime [Col. 1163B] ante descripserat, haec pronuntiare non dubitat (ep. LV, p. 84): »Si judicium nostrum voluerint experiri, veniant. Denique si qua illis excusatio et defensio potest esse, videamus quem habeant satisfactionis suae sensum, quem afferant poenitentiae fructum. Nec Ecclesia istic cuique clauditur, nec episcopus alicui denegatur. Poenitentia, et facilitas, et humanitas nostra venientibus praesto est. Opto omnes in Ecclesiam regredi, opto universos commilitones nostros intra Christi castra et Dei Patris domicilia concludi. Remitto omnia, multa dissimulo studio et voto colligendae fraternitatis. Etiam quae in Deum commissa sunt, non pleno judicio religionis examino. Delictis plusquam oportet remittendis pene ipse delinquo. Amplector prompta ac plena dilectione cum poenitentia [Col. 1163C] revertentes peccatum suum satifactione humili et simplici confitentes.«

XI. Haec quae retuli satis apta ad id quod ostendendum mihi proposui, censeo. Caeterum si alia adhuc optas ejusdem Cypriani hanc in rem testimonia, ea consule quae tradit ipse in libro de Lapsis et in epistola LV. Utrumque porro comprehendit, suamque sententiam apertissime explicat in epistola LII (p. 155) verbis iis: »Miror autem quosdam sic obstinatos, etc.;« quae verba in annotationibus ad postremum testimonium (id est Apocal., II, 5) allegabimus.

XII. Ut ergo et Novatianorum errorem, et schisma reprehenderet, et propositum suum, et disciplinam quam in Ecclesiam invexerat, a reprehensionibus vindicaret, libellum hunc aut composuit Cyprianus [Col. 1163D] ipse aut certe alter pro Cypriani sententia decertans, ea colligens quae in tria, si vis, argumenta et disputationis capita erant deinceps distribuenda quorum alterum Novatianorum schisma erroresque damnaret; refelleret alterum sententiam illorum, qui fassi subesse Ecclesiae potestati crimina quaevis, criminosos tamen ab Ecclesia, et a poenitentia ineunda; arcebant approbaret tertium disciplinam a Cypriano propositam. Quod autem apte sub horum altero comprehendantur illa ipsa duo quae diximus testimonia, in annotationibus ad illa ostendemus. Atque hunc quidem libellum suspicor ea mente fuisse compositum, ut in tertio Testimoniorum libro reliquis illius partibus adjungeretur.

[Col. 1164A] Sed jam denique, quas promisimus annotationes, praebeamus.

Allegatis in superiori opusculo Scripturarum locis annotationes quasdam apponimus.



CAPUT II.

Nolim vero arbitretur lector, ea tantummodo Scripturarum loca, quae in hoc opusculo habentur, poenitentiam respicere. Alia, eaque non pauca, invenies in Bachiarii libro ad Januarium misso, in Parallelis quoque Damasceni (litt. , tit. III, , etc.) in eo capite, quod in paginae calce allego, quodque si cum hoc libello conferas, jucundissimum id tibi erit, et valde utile. Ea itaque loca quae hic recensentur, aut portio nonnulla sunt amplioris [Col. 1164B] libri, qui multo plura complectebatur, aut, si vis, selecta ea sunt veluti reliquis aptiora, non ad utilitatem quidem, necessitatemque poenitentiae generatim inspectae asserendam, sed ad utilitatem necessitatemque illius generis poenitentiae asserendam, de quo genere numero 6, 7, et subsequentibus superioris capitis egi; recole itaque quae iis numeris tradidimus.

Jam vero ad eum locum venio, qui primum in hoc opusculo se offert, quique se habet:

I. Si dereliquerint filii ejus legem meam, et in judiciis meis non ambulaverint, et mandata mea non custodierint, visitabo in virga iniquitates eorum et in verberibus peccata eorum: misericordiam autem meam non dispergam ab eis (Ps. LXXXVIII, 31).

[Col. 1164C] Arbitratus sum aliquando, amanuensis licentia quadam, immutatum eum fuisse, et loco vetustae substitutam fuisse Vulgatam interpretationem, quod ego saepe in codicibus factum perspexi. At anceps deinceps haesi, cum eumdem locum ad eum fere modum citatum vidi in Bachiarii libro [(1) 1Kb] quo affertur in hoc opusculo. Aut ergo uterque amanuensis eamdem licentiam sibi arrogavit, aut potius vetustis ipsis temporibus altera interpretatio hujus loci aderat, quae ea ratione locum hunc redderet, qua nunc reddit Vulgata.

Caeterum hic psalmi octogesimi octavi locus in vetustissimo illo libello [(2) 1Kb] , qui adversus Novatianum, ipso Novatianorum atque Cypriani tempore conscriptus fuit, ad hunc modum se habet: Si dereliquerint filii ejus [Col. 1164D] legem meam, et in mandatis meis non ambulaverint, et si justificationes meas profanaverint, et praecepta mea non custodierint, visitabo in virga facinora eorum et in flagellis delicta eorum; misericordiam autem meam non dispergam ab eis. Nec multum abest Cyprianus, sic eumdem locum allegans [(3) 1Kb] : Si dereliquerint legem meam, et in judiciis meis non ambulaverint; si justificationes meas profanaverint, et praecepta mea non observaverint, [Col. 1165A] visitabo in virga facinora eorum, et in flagellis delicta eorum: misericordiam autem meam non dispergam ab eis, etc.

Mirum porro non est, si primo quidem locus hic afferatur: etenim severitatem illorum redarguit qui, nimio plus austeri, recipere poenitentes in Ecclesiam nolebant. Hinc auctor libri ad Novatianum haereticum (p. 11): »Quaenam est tua Novatiane, dementia, ut illa, quae ad exitium salutis pertineant, tantum legas, et quae ad misericordiam praetereas? Clamante Scriptura, et dicente: Poenitentiam agite . . . . . Adeo quia multae miserationis est Dominus, audivimus: audiamus quid per David contestatur Spiritus sanctus; Si dereliquerint filii ejus, etc.« Bachiarius quoque, valde vetustus (quippe qui creditur Augustini aequalis) [Col. 1165B] et valde probabilis scriptor, iisdem pariter verbis eorum severitatem refellit, qui gravioribus quibusdam peccatis poenitentiae locum denegabant: »Age ergo, amice, inquit ille [(1) 1Kb] in epistola ad Januarium, consurge, et, perdita inter fluctus saeculi mercede, atque substantia velut naufragus imam tabulam, hoc est scientiam divini Canonis, tene, quae te adducat ad littus ubi ait: Si dereliquerint filii ejus legem meam, et in judiciis meis non ambulaverint; si justificationes meas profanaverint, et mandata mea non custodierint, visitabo in virga iniquitates eorum, et in verberibus peccata eorum; misericordiam autem meam non dispergam ab eis, neque nocebo in veritate mea. De cujus hoc filiis dicitur? Nonne Domini nostri Jesu Christi, quos Ecclesiastici fontis uterus et secreti ac perplexi vulva [Col. 1165C] mysterii parturivit; quos natos crucis cuna suscepit, Evangelii mammilla lactavit? Vis scire quia baptizati, non autem catechumeni filii appellantur? Aspice quod ipse Apostolis suis dicit: Jam non dicam vos servos, sed filios.«

Eorum quoque lenitatem locus iste facilitatemque refellit, qui sine ulla poenitentia prolapsos in crimina recipiebant in Ecclesiam. An non Deus, dum misericordiam nepotibus Davidis pollicetur, poenitentiam eis se inflicturum esse promittit? Visitabo in virga . . . misericordiam autem meam non dispergam. Pulchre Cyprianus (epist. LII, p. 155): »In Psalmis etiam legimus censuram pariter, et clementiam Dei comminantis simul, atque parcentis, punientis ut corrigat, et cum [Col. 1165D] correxerit, reservantis: Visitabo, inquit, in virga facinora eorum, et in flagellis delicta eorum. Misericordiam autem meam non dispergam ab eis.

II. Item apud Isaiam (XXX, 15): Sicut dicit Dominus sanctus Israel. Cum conversus ingemueris, tunc salvus eris, et scies ubi fueris.

Invitantur his verbis Novatiani ad Ecclesiam, quatenus certi redduntur, si ingemuerint, id est si de schismate et criminibus reliquis poenitentiam egerint, salvandos fore. Restituti vero Ecclesiae et salutari poenitentia prioribus erroribus deletis, tum denique agnoscent, schismatis atque haeresis, qua ante irretiti fuerant, gravitatem: Et scies ubi fueris.

[Col. 1166A] Caeterum id ipsum quod ex proxime superiore testimonio deduximus, facile etiam deducitur ex eo quod hic allegamus: debet enim ingemiscere (id est veram, non fucatam, poenitentiam agere) is qui ad Deum convertitur. Id si peraget, salvabitur a Domino, agnoscetque, cum poenituerit, detestabilem statum in quo antea fuerat: Et scies ubi fueris.

At facile posces, ubinam exstent allegata verba, quae citantur etiam a Cypriano [(1) 1Kb] et Paciano [(2) 1Kb] , atque adeo, si egregio Calmeto credis, ab Origene, Hieronymo et Fulgentio? Require ea in vetusta versione Septuaginta interpretibus adhaerente, et invenies in versiculo 15 capitis XXX Isaiae. Haec porro eo libentius annotavi, quod viderim in editione Cypriani, quam adornavit Baluzius, citari in margine: Ezech., [Col. 1166B] XVIII et XXXIII. Ex Isaia sane allegat Hieronymus, quem n. 4 afferam.

III. Item illic (XXX, 1): Vae filii desertionis, dicit Dominus, fecistis consilium non per me et sponsionem meam, non per Spiritum meum, adjicere peccatum super peccatum.

Locus iste ille ipse est, procul dubio, qui in Vulgata exstat versiculo 1 capitis XXX Isaiae, sic in latinum versus: Vae filii desertores, dicit Dominus, ut faceretis consilium, et non ex me, et ordiremini telam, et non per Spiritum meum, ut adderetis peccatum super peccatum.

Sequitur porro scriptor noster, veterum more, Septuaginta interpretes. Videtur autem ideo allatus hic locus, ut moneremur, non approbari a Deo consilium [Col. 1166C] eorum qui, ut verbis Cypriani utar (ep. LV, p. 181): »Contra Deum sacrilegi, contra sacerdotes Dei impio furore temerarii, de Ecclesia recedentes et contra Ecclesiam parricidalia arma tollentes, elaborant ut opus suum diaboli malitia consumment, ne vulneratos divina clementia in Ecclesia sua curet. Miserorum poenitentiam mendaciorum suorum fraude corrumpunt, ne Deo indignanti satisfiat.« Quibus quidem verbis Novatianos, ut puto, innuit, qui ut asseclarum numerum augerent, lapsos et criminosos in coelum suum facile recipiebant, nec ab eis preces eas, afflictionesque exposcebant, quas exposcebat catholica Ecclesia. Quamquam etiam arbitror, eosdem Novatianos propterea quoque reprehendi quod [Col. 1166D] descivissent ab Ecclesia, schismaticis praesidibus adversus catholicos constitutis. Id sane indicat Cyprianus, cum haec ait (epist. LV, p. 178): »Plane episcopi, non de voluntate Dei fiunt, sed qui extra Ecclesiam fiunt, sed qui contra dispositionem et traditionem Evangelii fiunt, sicut ipse Dominus in duodecim Prophetis ponit et dicit: Sibimetipsis regem constituerunt, et non per me. Et iterum: Sacrificia [Col. 1167A] eorum tamquam panis luctus; omnes, qui manducant ea contaminabuntur. Et per Isaiam quoque (Isa. XXX) Spiritus sanctus clamat, et dicit: Vae vobis, filii desertores. Haec dicit Dominus: Habuistis consilium et non per me, et fecistis conventionem, et non per Spiritum meum, adjicere peccata super peccata.

Eodem quoque spectare videtur is quem saepe allegavi, auctor libri ad Novatianum haereticum, haec scriptis tradens (p. 8): Quia qui non introivit per ostium in ovile ovium, sed descendit per alteram partem, ille fur et latro est. Item in eodem Evangelio quoque ait: Omnes qui venerunt, fures sunt et latrones. Qui isti sunt, nisi desertores fidei, et transgressores Ecclesiae Dei, qui contra ordinationem Dei nituntur? Quos merito Spiritus sanctus per Prophetam [Col. 1167B] increpat, dicens: Fecistis consilium non per me, et conventionem non per Spiritum meum, adjicere peccata super peccata. Quid ad ista respondeant perversissimi isti Novatiani, vel nunc infelicissimi pauci, qui ad tantam furoris dementiam proruperunt, ut nec Deo, nec homini reverentiam habuerint?«

IV. Item apud Jeremiam (II, 25): Avertere [(1) 1Kb] pedem tuum ab aspera via, et faciem tuam a siti; illa vero dixit: »Confortabor; volo:« quia diligebat alienos, et ibat post illos.

Ad Novatianorum Pertinaciam retundendam plurimum valet locus ille Jeremiae, qui nunc affertur, et quem in Vulgata sic leges: Prohibe pedem tuum a nuditate et guttur tuum a siti; et dixisti: Desperavi, nequaquam faciam: adamavi quippe alienos et post [Col. 1167C] eos ambulabo. Utitur hoc loco ad invitandum ad poenitentiam Rusticum lapsum Hieronymus, haec ad eum scribens [(2) 1Kb] : »Nihil ita offendit Deum quam desperatione meliorum haerere pejoribus: licet et ipsa desperatio incredulitatis indicium sit. Qui enim desperat salutem, non putat futurum esse judicium. Quod si metueret, utique bonis operibus se judici praepararet. Audiamus per Jeremiam loquentem Deum: Converte pedem tuum a via aspera, et guttur tuum a siti. Et iterum: Numquid qui cadit, non resurget: aut qui aversus est, non revertetur? Et per Isaiam: Quando conversus ingemueris, tunc salvus eris, et scies ubi fueris.

V. Item apud Isaiam: Convertimini, quia [(3) 1Kb] altam cogitationem cogitatis, et iniquam (Isai. XXXI, 6).

[Col. 1167D] Tum ad vocandos peccatores ad veram, non ad fucatam, poenitentiam, tum ad revocandos a schismate ad Ecclesiam Novatianos valet locus iste: cui simillimus est alter, quem ex Joele affert Cyprianus in libro de Lapsis [(4) 1Kb] : Revertimini ad Dominum Deum vestrum, etc.

Notat autem clar. Calmet locum istum a Symmacho ad hunc modum fuisse explicatum: Poenitentiam agite, sicut profunda transgressione recessistis a Deo. Septuaginta vero: Convertimini, qui profundum [Col. 1168A] consilium consultabatis et iniquum. Vox itaque illa altam (altam cogitationem) hic idem significat ac, profundam: qua quidem significatione alibi etiam, judice Augustino, sumitur: sic enim sanctus doctor versiculum septimum psalmi sexagesimi tertii: Accedet homo ad cor altum, etc., explicat, Accessit homo ad cor altum, id est cor secretum (secretum vero hic idem significare videtur ac profundum) objiciens aspectibus hominem, servans intus Deum.

VI. Item illic (XLIII, 25): Ego sum, ego sum qui deleo injustitias tuas, et non recordabor: tu autem recordare, et judicemur simul. Dic tu injustitias tuas prius.

Vulgata haec habet: Ego sum, ego sum ipse qui deleo iniquitates tuas propter me, et peccatorum tuorum non recordabor. Reduc me in memoriam, et judicemur simul: [Col. 1168B] narra, si quid habes, ut justificeris. At scriptori nostro fere congruit is, quem saepius laudavi, auctor libelli ad Novatianum haereticum. En quomodo locum hunc legit [(5) 1Kb] : Ego sum, ego sum qui deleo facinora tua, et non commemorabor te: tu autem in mente habe, et judicemus. Dic tu facinora prius, ut justificeris.

Eadem plane mihi videtur loci hujus meta atque ea quam loci Jeremiae paulo ante allati esse dixi. Sane eo recitato auctor libelli ad Novatianum haec statim subdit: »Dum patet, fratres, indulgentiae aditus, Deum plenis satisfactionibus deprecemur. Deprecemur nos, ut exaltari possimus.« Propterea etiam allatus videtur locus iste, ut doceamur copiosissime, et summa cum liberalitate nostri misereri Deum, dum peccatorum, de quibus dolemus, omnino obliviscitur. Monet tamen, ut nos [Col. 1168C] eorum meminerimus, deflendo scilicet. Monet pariter, ut peccata nostra prius defleamus quam eorum veniam ab Ecclesia exposcamus. Dic tu injustitias tuas prius, etc. Praeproperam itaque nonnullorum poenitentiam et nimiam quorumdam presbyterorum facilitatem in impertienda lapsis venia, verba ista condemnant. Locum hunc ad poenitentiae necessitatem inculcandam adducit etiam Damascenus [(6) 2Kb] .

VII. Item illic (Isai. LV, 6): Quaerite Deum, et cum inveneritis eum, invocate. At ubi appropinquavit vobis, derelinquat impius vias suas, et vir iniquus cogitationes suas, et convertatur ad Dominum, et misericordia ei praeparabitur, quia non multum remittit peccata vestra.

Atque hanc ipsam praeproperam poenitentiam, et [Col. 1168D] nimiam facilitatem ea, de quibus nunc agimus, Isaiae verba condemnant. Quaerere scilicet debet peccator Deum, eoque cor ejusdem peccatoris gratia sua illustrante, ac permovente, derelinquere debet viam suam; tum vero misericordia ei praeparabitur, quam quidem non sine precibus, et poenis, quibus peccator subsit, indulget Deus, qui (ut scriptoris nostri verbis utamur) non multum remittit; id est non sine aliquo nostro supplicio et afflictione. Alios etiam sensus verba illa non multum habere fortasse possunt; sed certe hosce duos. Prior hic est: Statim ac peccator ex corde defleat peccatum suum, remittet Deus quaecumque [Col. 1169A] erravit, adeo ut non multum orari se sinat, ut veniam indulgeat. Alter: Dum Deus atque Ecclesia vos ad se vocat, o Novatiani, vocanti parete, neque enim diu (non multum) pertinaciam vestram atque insolentiam tolerabit. Calmet postremae huic explicationi favet, dum lectorem monet, ut conferat locum hunc cum altero Joannis XII, 35: Adhuc modicum lumen in vobis est, ambulate dum lumen habetis. Utcumque sit, audi, quomodo Vulgatus interpres haec, de quibus agimus verba latinitate donarit: Quaerite Dominum, dum inveniri potest: invocate eum, dum prope est: derelinquat impius viam suam, et vir iniquus cogitationes suas, et revertatur ad Dominum, et miserebitur ejus, et ad Deum nostrum, quoniam multus est ad ignoscendum. Non praeterit locum hunc [Col. 1169B] sanctus Pacianus adversus Novatianos disputans (epist. III), neque etiam praeterit Damascenus (Parall., litt. , tit. III).

VIII. Item illic (Isai., XLIV, 1): Recordare haec, Jacob et Israel, quia puer meus es; vocavi te puerum meum, et tu, Israel, noli oblivisci mei; ecce enim abstersi sicut . . . . . injustitias tuas, et sicut imbrem peccata tua. Convertere ad me, et redimam te.

Diu perquisivi tum in Vulgata versione, tum in Bibliis ex interpretatione Septuaginta latinitate donatis eum, qui allegatur hic, locum; at frustra perquisivi. Quamquam enim aliquid huic affine exstat, capite XLI, 8 et 9, et cap. XLII, 1; rursus cap. XLIII, 1 et 5; et alibi etiam; alia tamen in his locis invenies, quae [Col. 1169C] ab allatis verbis plurimum distant. Suspicor itaque hic adduci ex vetusta aliqua interpretatione versiculum primum, secundum et tertium capitis XLIII Isaiae, qui ex lectione Septuaginta sic latine vertitur: Et nunc sic dicit Dominus Deus, qui fecit te, Jacob, et qui formavit te Israel: Noli timere, quoniam redemi te; vocavi te nomine tuo. Meus es tu: et si transieris per aquam, tecum sum, et flumina non cooperient te. Et si transieris per ignem, non combureris, flamma non exuret te, quia ego Dominus Deus tuus, sanctus Israel, Salvator tuus. At in Vulgata legitur ad hunc modum: Et nunc haec dicit Dominus creans te, Jacob, et formans te, Israel: Noli timere, quia redemi te, et vocavi te nomine tuo. Meus es tu. [Col. 1169D] Cum transieris per aquas, tecum ero, et flumina non operient te. Aut potius adduci hic suspicor quinque priores versiculos capitis XLIV Isaiae, qui tamen in Vulgata multo aliter leguntur, ad hunc scilicet modum: Et nunc audi, Jacob serve meus, et Israel quem elegi. Haec dicit Dominus faciens et formans te, ab utero auxiliator tuus: Noli timere, serve meus Jacob, et rectissime, quem elegi; effundam enim aquas super sitientem, et fluenta super aridam: effundam Spiritum meum super semen tuum, et benedictionem meam super stirpem tuam. Et germinabunt inter herbas quasi silices juxta praeterfluentes aquas. Iste dicet: Domini ego sum: et ille vocabit in nomine Jacob, et hic scribet manu sua: Domino . . . . . Rex Israel et redemptor ejus. Interpretatio porro latina, interpretationi Septuaginta [Col. 1170A] senum adhaerens, sic reddit: Nunc autem audi, Jacob, puer meus, et Israel, quem elegi: sic dicit Dominus Deus qui fecit te, et qui adamavit te de ventre: Adhuc habebis auxilium. Noli timere, puer meus Jacob, et dilecte Israel, quem elegi. Quia ego dabo aquam in siti, iis qui ambulant in aquosa, imponam Spiritum meum super semen tuum, et benedictiones meas super filios tuos. Et orientur ut in medio aquae foenum, et sicut salix super praeterfluentem aquam. Iste dicet: Dei sum: et iste clamabit in nomine Jacob, et alius scribet in manu sua, Dei sum, et in nomine Israel clamabit. Discrimen autem quod has inter interpretationes non leve interest, retuli in exemplaria, quae habuit interpres ille, quem consuluit noster scriptor, qui fortasse etiam per se ipse superiora verba in hebraeo [Col. 1170B] aut, si vis, in graeco nonnihil ambigua ad eum modum transtulit, quem vidit aptum ad revocandos ad Ecclesiam errantes. Caeterum, si vis, verba illa: Convertere ad me et redimam te, desumpta esse ex alio Scripturae loco, quem negligens amanuensis minime designavit, nec sejunxit a superioribus, minime obsistam.

IX. Item illic (Isai., XLVI, 8), In mente habete haec et gemite: poenitemini qui seducti estis, et convertimini corde ad me, et in mente habete priora saecula, quia ego Deus.

In Vulgata sic redduntur verba haec: Mementote istud, et confundamini; redite praevaricatores ad cor. Recordamini prioris saeculi, quoniam ego sum Deus. [Col. 1170C] Sed noster scriptor versioni Septuaginta adhaerens paulo aliter vertit. Ad veram poenitentiam verba haec invitant eos qui in gravia crimina inciderant (Convertimini corde ad me), illisque memorant priorum Christianorum disciplinam et judicia Dei, qui inulta non sinit crimina: In mente habete priora saecula, quia ego Deus. Invitant etiam, si vis, Novatianos ad Ecclesiam, quam dereliquerant, eosque monent ne Deum novis sceleribus et pertinacia in suscepto schismate, irritare adhuc pergant.

X. Item illic (Isai. LIV 8): Tempore pusillo dereliqui, et cum misericordia magna miserebor tui. In furore pusillo averti faciem meam abste: in misericordia aeterna miserebor tui.

[Col. 1170D] Indicat, nisi fallimur, locus iste, per brevem poenitentiam, in qua Ecclesia derelinquere videtur reos, cum a communione et fidelium coetu eos avertit, uberrimam diuturnamque misericordiam illos fore consecuturos. Indicat etiam, si vis, non derelinqui omnino a Deo peccatores, qui, si vocanti paruerint, misericordiam uberrimam obtinebunt. Vulgata haec sic habet: In momento indignationis abscondi faciem meam parumper a te, et in misericordia sempiterna misertus sum tui.

XI. Item illic. (Isai. LVII, 15): Haec dixit Excelsus in excelsis habitans in aeternum, sanctus in sanctis; nomen est ei Dominus; Excelsus in sanctis requiescens, et pusillanimis dans animi aequitatem, et dans vitam contribulatis corde. Non in sempiternum irascor vobis, nec [Col. 1171A] per omnia vindicabo in vos; spiritus enim a me prodiet et inspirationem omnem ego feci, et propter peccatum, pusillum contristavi eum, et averti faciem meam ab eo, et vilem passus est, et abiit tristis in viis. Vias ejus vidi, et sanavi eum, et consolatus sum ego, et dedi ei consolationem veram, et pacem super pacem iis qui longe, et iis qui prope. Et dixit Dominus: Sanavi eos: iniqui autem ut mare commotum, sic fluctuabuntur, et quiescere non possunt. Non est gaudere impiis, dicit Dominus.

Affinem superiori explicationem excipit locus iste, quo ad divinam pietatem erga iniquos quoscumque commendandam, eosque invitandos ad poenitentiam, utitur auctor libri ad Novatianum. »Et quoniam, inquit ille (pag. 11), Jeremias propheta in persona [Col. 1171B] populi peccatoris deprecatur Dominum, dicens: Emenda nos, Domine, sed in judicio et non in ira, ne paucos facias nos; adjecit, et dixit Isaias: Propter peccatum modice contristavi eum, et percussi eum, et averti faciem meam ab eo, et contristatus est, et abiit tristis in viis suis; et quia operatur, adjecit et dixit: Vias ejus vidi, et curavi eum, et dedi ei exhortationem veram, pacem super pacem; poenitentibus, deprecantibus et operantibus, restitui posse quod male perierint, quodve a Christo declinaverint.«

Vulgata porro sic locum hunc reddit: Haec dixit Excelsus, et sublimis habitans aeternitatem: et sanctum nomen ejus: in excelso et in sancto habitans, et cum contrito et humili spiritu, ut vivificet spiritum humilium, [Col. 1171C] et vivificet cor contritorum. Non enim in sempiternum litigabo, neque usque ad finem irascar, quia spiritus a facie mea egredietur, et flatus ego faciam. Propter iniquitatem avaritiae ejus iratus sum, et percussi eum: abscondi a te faciem meam et indignatus sum; et abiit vagus in via cordis sui. Vias ejus vidi, et sanavi eum, et reduxi eum, et reddidi consolationes ipsi et lugentibus ejus. Creavi fructum labiorum pacem, pacem ei qui longe est, et qui prope, dixit Dominus, et sanavi eum. Impii autem, quasi mare fervens, quod quiescere non potest, et redundant fluctus ejus in conculcationem et lutum. Non est pax impiis, dicit Dominus Deus. Vide interpretes in locum hunc.

XII. Item apud Jeremiam (Jer., II, 32.): Numquid obliviscetur sponsa ornamenti sui, aut virgo fasciae pectoralis [Col. 1171D] suae? Populus vero meus oblitus est mei dierum [(1) 1Kb] quorum non est numerus.

Si adversus Novatianos, qui jam ab Ecclesia defecerant, plurimisque se devinxerant criminibus, librum hunc scriptum putas, facile vides quo respiciant monita haec: scilicet ut eorum crimina et pertinaciam indicent, doceantque stulte illos ab Ecclesia defecisse, quae multo jam tempore eos exspectabat invitabatque ad poenitentiam, stulte quoque tam diu (diebus innumeris) in errore persistere. Si vero conscriptum putas, ut lenitas a Cypriano inducta confirmaretur, ideo afferri dicito, ut [Col. 1172A] ostendatur cupere Deum, ut si quis ab eo defecisset, ad eum denique reverteretur; et propterea diebus innumeris exspectasse: conqueri quoque Dominum, quod impios videat in iniquo proposito persistere et veteri pervicacia. Cur ego repellentur hi, si tandem aliquando ad Ecclesiam confugiant, ut priora crimina defleant? Non multum distat ab ea, qua utitur noster scriptor, Vulgata versio; nam hujusmodi est: Numquid obliviscetur virgo ornamenti sui, aut sponsa fasciae pectoralis suae? Populus vero meus oblitus est mei diebus innumeris.

XIII. Item illic (Jerem. XVIII, 7.): In summa loquar super gentem, aut super regnum, aut auferam eos, et perdam. Et si conversa fuerit gens a malis suis, poenitebo de malis, quod [(2) 1Kb] cogitavi facere illis. Et summa loquar [Col. 1172B] super gentem, aut regnum, ut reaedificem et plantem, et facient mala ante me, ut non audiant vocem meam, et poenitebo de bonis, quae locutus sum facere eis.

Meta allegati loci, me quidem judice, haec est: Testatur Dominus se minatum esse quidem perniciem populorum et gentium, tamen si eos suorum criminum poeniteat, se statim aversurum poenas quas antea minatus fuerat. Contra si a justitia defecerint viri probi, se praemia minime daturum, quae antea pollicitus fuerat. Paucis testatur se neminem poenitentem odisse, neminem a probitate desciscentem respicere. Cur ergo a poenitentia propter priora crimina, quae nunc deflent, et castigationibus afflictionibusque delere parati sunt, avertentur populi? Cur in pertinacia et schismate persistent et Novatianus [Col. 1172C] et qui Novatiano adhaeserunt, fidentque in prioribus meritis suis? ea quae ad locum XV afferemus, locum hunc ipsum illustrant. Si Vulgatam cupis, ecce illam; Repente loquar adversum gentem et adversum regnum, ut eradicem, et destruam, et disperdam illud. Si poenitentiam egerit gens illa a malo suo, quod locutus sum adversus eam, agam et ego poenitentiam super malo, quod cogitavi ut facerem ei. Et subito loquar de gente et de regno, ut aedificem et plantem illud. Si fecerit malum in oculis meis, ut non audiat vocem meam, poenitentiam agam super bono, quod locutus sum ut facerem ei. Locum hunc allegat etiam Damascenus [(3) 2Kb] .

XIV. Item illic (Jerem. III, 12): Revertere ad me, habitatio Israel, dicit Dominus, et non firmabo faciem [Col. 1172D] meam super vos, quia misericors ego sum, dicit Dominus, et non irascar vobis in aeternum.

Praesens Jeremiae locus eodem spectat, quo superioris loci pars prior; neque vero peculiare annotatione indiget. Vulgatus noster interpres ad hunc modum verba ea vertit: Revertere, aversatrix Israel, ait Dominus, et non avertam faciem meam a vobis, quia sanctus ego sum, dicit Dominus, et non irascar in perpetuum. Consule, oro, quae docet clarissimus Calmetus in locum hunc quem non praeterit Damascenus. Mirum porro quod non allegetur deinceps in eamdem sententiam Joel, cum eum saepe allegaverint Cyprianus [Col. 1173A] [(1) 3Kb] , Pacianus et Damascenus; sed id fortasse librarii vitio et negligentiae tribuendum est.

XV. Item illic (Jerem. III, 14): Convertimini filii qui recessistis, dicit Dominus. Quoniam ego dominabor vestri et accipiam vos unum de civitate et duos de familia, et inducam vos in Sion, et dabo vobis pastores secundum cor meum, et pascent vos pascentes cum disciplina.

Non absimilis est sensus verborum illorum, quae modo allegavi, quaeque unius tantum versiculi intervallo a superioribus distant. In Vulgata porro in latinum sic versa sunt: Convertimini, filii, revertentes, dicit Dominus, quia ego vir vester, et assumam vos unum de civitate, et duos de cognatione, et introducam vos in Sion, et dabo vobis pastores juxta cor [Col. 1173B] meum, et pascent vos scientia et doctrina.

Si quis affirmet, ad Novatianos expresse dirigi verba haec, illisque promitti si ab haeresi et schismate resipuerint, reversique fuerint ad Ecclesiam, legitimos verosque pastores, dum illegitimos spuriosque tantummodo haberent, id sane affirmabit, quod ego verisimillimum puto. Lege, obsecro, quae de scelesta ordinatione Novatiani, aliorumque schismaticorum tradunt Cyprianus [(1) 3Kb] et Pacianus [(2) 1Kb] , quibus addas opto, quae hoc super argumento auctor libri ad Novatianum copiose disserit [(3) 1Kb] .

XVI. Item illic (Jerem. III, 22): Convertimini filii revertentes, et ego sanabo contritionem vestram.

Idem porro quod de duobus proxime praecedentibus Scripturae locis dixi, de eo etiam affirmare non [Col. 1173C] vereor, quem nuper attuli, quique in Vulgata sic legitur: Convertimini, filii revertentes, et sanabo aversiones vestras. Vide interpretes in hunc locum.

XVII. Item illic (Jerem. IV, 14): Ablue a malitia cor [Col. 1174A] tuum, Jerusalem, ut saneris. Usquequo erunt in te cogitationes dolorum tuorum?

Ut vim assequaris testimonii illius, quod hic allegatur, ea consule, quae ad locos Scripturae IV, V et IX tradita sunt. Vulgata sic illud exhibet: Lava a malitia cor tuum, Jerusalem, ut salva fias. Usquequo morabuntur in te cogitationes noxiae?

XVIII. Item illic (Jerem. VIII, 4): Haec dicit Dominus: Numquid qui cadit, non resurget; aut qui avertit se, non convertetur? quia avertit se populus iste a visione improba, et obtinuerunt praesumptione sua, et noluerunt converti.

Ipsissimam explicationem adhibet iis Jeremiae verbis quae modo allegavi, Bachiarius [(5) 1Kb] haec tradens: Et alibi: Numquid qui cadit non resurget, aut avertens [Col. 1174B] non convertitur? Ad hunc vero modum Vulgata refert: Haec dicit Dominus: Numquid qui cadit non resurget? et qui aversus est, non revertetur? Quare ergo aversus est populus iste in Jerusalem aversione contentiosa?

XIX. Item illic (Jerem. VIII, 6): Non est homo poenitentiam agens a malitia sua, dicens: quid feci? Defecit qui currit cursu suo, sicut equus suadens [(6) 1Kb] in hinnitu suo.

Quod hoc loco positum est, istud ad eum ferme modum explicatur quo explicatur duodecimo loco positum. Hic itaque ea recole, quae ibi sunt dicta. Vulgata paulo aliter ea verba reddit; nimirum ita: Nullus est qui agat poenitentiam super peccato suo, dicens, Quid feci? Omnes conversi sunt ad cursum suum, quasi equus [Col. 1174C] impetu vadens ad praelium. Ea itaque interpretatio, quam sequitur noster scriptor, a Septuaginta interpretibus profluit. Sic autem ea explicat Theodoretus [(7) 1Kb] : »Equus impetu, et hinnitu currens, post laborem sistit; hi vero (impii scilicet et iniquissimi) minime constiterunt in scelerum suorum cursu.« Locum hunc allegat etiam Damascenus [(8) 2Kb] .

XX. Item illic (Jerem., XVIII, 11, 12): Avertatur ergo unusquisque a via sua mala, et meliora facite studia vestra. Et dixerunt: Confortabimur, quia post adinventiones vestras [(9) 1Kb] ibimus, et unusquisque, quae placent cordi suo, mala faciemus.

Si eorum memineris, quae ad locum XII, eorum quoque, quae ad XIV, XV, et subsequentes annotavimus, [Col. 1174D] facile percipies, quo superiora verba collineent. Propterea porro ea allata hic puto, ut sicut olim vocanti Domino ad poenitentiam Hebraeus populus sceleribus suis obstrictus parere recusabat, malebatque diis alienis pravisque inclinationibus inservire, quam Deo; ita iniqui illi, quos corripit noster scriptor (Novatiani scilicet, nisi plane fallimur), schismate et erroribus suis impediti, vocanti Deo et Ecclesiae parere renuerunt, pertinaciter volentes in schismate et suscepto errore persistere. Valde affinis [(4) 1Kb] [Col. 1175A] interpretationi quam scriptor noster proponit, ea est quam habet Vulgata, nimirum haec: Revertatur unusquisque a via sua mala, et dirigite vias vestras et studia vestra. Qui dixerunt: Desperavimus; post cogitationes enim nostras ibimus, et unusquisque pravitatem cordis sui mali faciemus.

XXI. Item illic (Thren. II, 18): Effunde sicut torrens lacrymas die ac nocte; noli dare tibi requiem; non sileat pupilla oculi tui.

Ad poenitentiam pulchre invitant haec verba, quae Vulgata sic habet: Deduc quasi torrentem lacrymas per diem et noctem: non des requiem tibi, neque taceat pupilla oculi tui. Hic obiter noto, primis Ecclesiae saeculis Jeremiae Lamentationes non constituisse librum peculiarem sejunctum a Prophetia. Mirum [Col. 1175B] itaque non est sit scriptor noster veluti uno libro comprehensa haec alleget (item illic).

XXII. Item illic (Thren. III, 40): Perscrutemur vias nostras et convertamur ad Dominum. Mundemus corda nostra cum manibus nostris, et respiciamus ad Dominum, qui habitat in coelis. Nos peccavimus, et irritavimus, et tu non es propitiatus.

Voces poenitentis ad Deum clamantis, atque ab eo veniam et miserationem exposcentis verba haec exprimunt. Invitantur itaque his primo peccatores, quicumque tandem ii sint, ideoque Novatiani ipsi et schismatici, ad poenitentiam. Ostenditur quoque immerito praecludi viam ad poenitentiam, quandoquidem Spiritus sanctus per Jeremiam eorum proponit, ac laudat exempla, qui pravitatem suam [Col. 1175C] detestati: Scrutemur, inquiunt (placet enim Vulgatam sequi) vias nostras, et quaeramus, et revertamur ad Dominum. Levemus corda nostra cum manibus ad Dominum in coelos. Nos inique egimus, et ad iracundiam provocavimus; idcirco tu inexorabilis es. Suspicatus sum aliquando posterioribus iis verbis, nos peccavimus . . . . . et tu non es propitiatus, indicari causam, cur exagitarentur tum a Christianis, tum a Gentilibus ipsis Novatiani (quia scilicet criminibus suis et schismate Deum irritaverant; rectene an secus id suspicarer, judicet lector.

XXIII. Item illic (Jerem. III, 6): Et dixit Dominus ad me in diebus Josiae regis: Vidisti quae fecit mihi habitatio Israel: abiit super omnem montem excelsum, et [Col. 1175D] subiit ad omne lignum nemorosum, et fornicata est illic. Et dixi postquam fornicata est haec omnia: »Ad me convertere,« et non est reversa.

Ita locus iste in codice allegatur, ut utramque retineat vocem, habitatio, domus, quarum altera certa redundat. Monui autem delendam esse vocem domus: non quo vox haec displiceret, sed quod putarem, ex margine, in qua explicationis causa primum posita fuerat, in textum ipsum deinceps transiisse: alibi enim noster scriptor expresse vertit habitatio. (Revertere ad me, habitatio Israel, n, 14). Jam venio ad explicationem. Eximia Dei pietas, ac charitas erga ipsos immanium criminum reos hic primo commendatur: adhuc enim eos vocat Dominus ad poenitentiam. Queritur deinceps Dominus, quod in sua [Col. 1176A] pertinacia hi perstiterint, tametsi veniam eis tam crebro et verbis tam perspicuis obtulerit. Vide quae diximus ad locum XII, item quae ad XIV et sequentes. Si Vulgatam interpretationem optas, eam statim affero: Et dixit Dominus ad me in diebus Josiae regis: Numquid vidisti quae fecerit aversatrix Israel? Abiit sibimet super omnem montem excelsum, et sub omni ligno frondoso, et fornicata est ibi, et dixi, cum fecisset haec omnia: »Ad me revertere,« et non est reversa.

XXIV. Item illic (Thren., III, 31): Non repellet in aeternum Dominus, et cum humiliaverit, miserebitur secundum multitudinem misericordiae suae, quia non humiliabit ex toto corde suo, neque repellet filios hominum.

Ea quae testimonio XIII, aliisque affinibus tradita [Col. 1176B] sunt, rursus inculcantur iis verbis quae nunc expendimus, et in Vulgata sic habentur: Quia non repellet in sempiternum Dominus. Quia si abjecit, et miserebitur secundum multitudinem misericordiarum suarum; non enim humiliavit ex corde suo, et abjecit filios hominum.

XXV. Item apud Ezechielem (XXXIII, 12): Et justus non poterit salvus esse in die peccati. Cum justo dicam, »Vita vives,« ipse vero confidet super justitiam suam, et fecerit iniquitatem, omnes justitiae ejus non commemorabuntur: in sua iniquitate quam fecerit, in ea morietur: et cum dicam impio, »Morte morietur,« averterit se a peccato suo, et fecerit justitiam et judicium, et pignus debitori reddiderit, et rapinam restituerit, in praeceptis vitae ambulaverit, ne faciat [Col. 1176C] iniquum, vita vivet, et non morietur. Omnia peccata ejus quae peccavit, non commovebuntur ei, quia judicium et justitiam fecit, in ipsis vivet.

Qui hic allegatur ex Ezechiele locus, simillimus est illius, quem ex Jeremia attulit n. XIII, ideoque eamdem excipit explicationem. Utitur his Ezechielis verbis auctor libri ad Novatianum, sic eumdem Novatianum refutans (p. 13): »Unde igitur et tam sceleratus, et tam perditus, tam discordiae furore vesanus exstiterit iste Novatianus, invenire non possum; qui semper in domo una, id est Christi Ecclesia, proximorum delicta ut propria fleverit; onera fratrum, sicut Apostolus hortatur, sustinuerit; lubricos in fide coelesti allocutione corroboraverit. At nunc ex quo [Col. 1176D] Cainam illam haeresim, quae non nisi tantum occidere gestit, exercere coepit, nec sibi novissime parcit. Caeterum, si legisset quia justitia justi non liberabit eum in die qua erraverit, et iniquitas impii non nocebit ei ex qua die conversus fuerit, jam olim in cinere poeniteret ille, qui semper poenitentibus adversatur; qui in ruina facilius aedificatorum stantium operatur, quam in structione jacentium ruinarum; qui multos ex fratribus nostris miserrimos falsis suis adversationibus perterritos, iterum fecit ethnicos, dicendo quod poenitentia lapsorum sit vana, nec possit eis proficere ad salutem.«

Vulgatus porro interpres eamdem sententiam latinitate donavit his verbis: Et justus non poterit vivere in justitia sua in quacumque die peccaverit. Etiamsi [Col. 1177A] dixero justo quod vita vivat, et confisus in justitia sua fecerit iniquitatem, omnes justitiae ejus oblivioni tradentur, et in iniquitate sua quam operatus est, in ipsa morietur. Si autem dixero impio, »Morte morieris,« et egerit poenitentiam a peccato suo, feceritque judicium et justitiam, et pignus restituerit ille impius, rapinamque reddiderit, in mandatis vitae ambulaverit, nec fecerit quidquam injustum, vita vivet et non morietur. Eadem monita habes versiculis 21 et 24 cap. XVIII ejusdem Ezechielis.

XXVI. Item illic (Ezechiel. XVII, 24): Ego Dominus, quia humilio lignum altum, et exalto lignum humile, et arefacio lignum viride, et reviviscere facio lignum aridum.

Id porro quod modo expressis verbis traditum est, nunc eleganti allegoria sub oculos ponitur: atque [Col. 1177B] illa quidem indicatur, posse Deum pro lubito et superbos deprimere, et humiles deque suis criminibus dolentes extollere. Ferit itaque haec sententia Novatianos, in schismate tumidos et elatos: eos quoque omnes ferit, qui veniam et poenitentiam peccatoribus praecludunt quando quidem Dominus virgultum humile exaltat et ligno arido vitam ac vigorem impertit. Quod si eamdem plane huic testimonio adhibendam censes explicationem, quam superiori, adhibui per me quidem licet. Quamquam vero vix distat Vulgata interpretatio ab ea quam nuper proposui, quoniam tamen usque adhuc veteri interpretationi Vulgatam addidi, hic pariter addo: Quia ego Dominus, humiliavi lignum sublime, et exaltavi lignum humile: et siccavi lignum viride, et frondere feci lignum aridum.

[Col. 1177C] XXVII. Item illic (Ezechiel. XXXIII, 10): Et tu, fili hominis, dic domui Israel: Sicut locuti estis dicentes, Errores nostri et iniquitates nostrae in nobis sunt, et in ipsis nos tabescimus. Et quomodo vivemus? dic illis: Vivo ego, dicit Dominus, si volo mortem impii: tantum a via sua avertatur, et vivat.

Perspicua haec est sententia, qua Dei pietas eminet in vocandis hominibus jam pridem in iniquitate haerentibus, ac pene desperatis: certa quoque apparet testificatio divinae voluntatis de impertienda perditissimis quibusque venia. Atque his sane verbis ii praesertim refelluntur, qui divinae charitati limites injicere pertentant et criminosis poenitentiam interdicere. Si peccatoris mortem non vult Deus, sed ut convertatur ac vivat, quis crimina aliqua inexpiabilia [Col. 1177D] dicet, aut poenitentiae cupidos ab ea, ideoque ab Ecclesia, arcebit? Adhibet in eumdem sensum locum hunc Ezechielis is, quem saepe citavi, auctor libri ad Novatianum (pag. 11) Item, inquiens, Dominus ad eumdem (prophetam Ezechielem): Fili hominis, dic populo Israel: Quare locuti estis dicentes: Erroribus nostris contabescimus, et quomodo salvi esse poterimus? dic eis: Vivo ego, dicit Dominus, quia non desidero mortem peccatoris, sed desidero ut avertatur peccator a via sua pessima, et vivat. Adhibent quoque, ne cunctos enumerem, Cyprianus (sub finem libri de Lapsis et sub initium libri de Bono Patientiae) et Hieronymus. Vide quae dicam n. 30.

Eamdem sententiam Vulgatus interpres latinam [Col. 1178A] effecit his verbis: Tu ergo, fili hominis, dic ad domum Israel: Sic locuti estis, dicentes: Iniquitates nostrae, et peccata nostra super nos sunt, et in ipsis nos tabescimus: quomodo ergo vivere poterimus? dic ad eos: Vivo ego, dicit Dominus Deus: nolo mortem impii, sed ut convertatur impius a via sua, et vivat.

XXVIII. Item illic (Ezechiel. XXXVI, 36): Ego Dominus, aedificavi demolita, et plantavi exterminata.

Allegoria altera, affinis illi quae n. 26 allata est, hic proponitur, quam quoniam scriptoris nostri verbis retuli, libet etiam Vulgatae verbis exhibere, quae hujusmodi sunt: Ego Dominus aedificavi dissipata, plantavique inculta.

XXIX. Item illic (Ezechiel. XVIII, 21): Et iniquus si convertat se ab omnibus iniquitatibus, quas fecit, et custodiat [Col. 1178B] omnia mandata mea, et faciat judicium, et justitiam et misericordiam, vita vivet et non morietur. Omnia delicta ejus, quae fecit, non erunt in memoria; in sua justitia, quam fecit, vivet. Numquid voluntate volo mortem injusti, dicit Adonai Dominus, quam ut avertat se a via sua mala, et vivere eum?

Id ipsum quod paulo ante Ezechielis prophetae monitis traditum erat, aliis, superioribus valde proximis, hic inculcatur.

Recole numerum XXV. Hic tantum noto, hunc Ezechielis locum in eumdem fortasse sensum allegatum fuisse a Cypriano haec docente (de Bono Patientiae, pag. 496): »Admonet ne quis impatiens in operatione deficiat, ne quis tentationibus aut avocatus, aut victus in medio laudis, et gloriae itinere desistat, [Col. 1178C] et pereant praeterita, dum quae coeperant, desinunt esse perfecta, sicut scriptum est: Justitia justi non liberabit eum in quacumque die exerraverit. Et iterum: Tene quod habes, ne alius accipiat coronam tuam. Quae vox adhortatur patienter et fortiter perseverare, ut qui ad coronam laude jam proxima nititur, durante patientia coronetur.«

Ita vero in Vulgata ea verba redduntur: Si autem impius egerit poenitentiam ab omnibus peccatis suis, quae operatus est, et custodierit omnia praecepta mea, et fecerit judicium, et justitiam, vita vivet et non morietur. Omnium iniquitatum ejus, quas operatus est, non recordabor: in justitia sua, quam operatus est, vivet. Numquid voluntatis meae est mors impii, dicit Dominus Deus, et non ut convertatur a viis suis, et vivat?

[Col. 1178D] Atque hac sane interpretatione posita, atque adeo ex etymologia ipsa nominis Adonai videtur altera ex his vocibus, Adonai, Dominus, redundare. Sed inter ea nolui manus in superiorem interpretationem injicere. Locum hunc non omittit Damascenus crebro allegatus (in Parall., etc.).

XXX. Item illic (Ezech. XVIII, 30): Convertimini, et avertite vos ab omnibus impietatibus vestris, et non erunt vobis in poenam. Projicite a vobis omnes iniquitates vestras, quas impie fecistis in me, et facite vobis cor novum, et spiritum novum. Et ut quid moriemini, domus Israel? quia nolo mortem morientis, dicit Adonai Dominus.

In illo ipso capite decimo octavo, quod nuper allegavi, [Col. 1179A] sed nonnullis interpositis (versiculo scilicet 30) invenies ea, quae hic adducuntur, quibus quidem invitat Dominus scelestos ad poenitentiam, illisque non modo vitam, verum etiam gravissimorum quorumlibet criminum veniam pollicetur. Vide quae diximus ad locum XIV, XV, et affines alios.

Adhibet explicationem hanc nostram auctor libri ad Novatianum haec scribens (p. 16): »Demus igitur totis viribus fidei nostrae Deo laudem, demus plenam confessionem: quandoquidem super poenitentia nostra gaudeant virtutes coelorum, gaudeant angeli omnes, gaudeat et Christus, qui nos denuo peccatis oneratos, delictis obrutos, plena et clementi moderatione cessare a facinore hortatur dicens: Convertite vos, et redite ab impietatibus vestris, et non [Col. 1179B] erunt vobis iniquitates vestrae ad poenam. Projicite a vobis omnes impietates vestras, quas fecistis adversum me: et facite vobis cor novum, et spiritum novum. Et ut quid vos morti traditis, domus Israel? Non enim desidero mortem peccatoris. Hieronymus pariter adhibet, ad Rusticum lapsum haec scribens [(1) 1Kb] : »Ezechiel quoque iisdem verbis, quia eodem et spiritu: Convertimini, inquit, et redite ab iniquitatibus vestris, domus Israel; et non erunt vobis in tormentum impietates. Projicite omnes impietates vestras, quibus impie egistis adversum me, et facite vobis cor novum et spiritum novum. Et quare moriemini domus Israel? Nolo enim mortem peccatoris, dicit Dominus. Unde et in consequentibus loquitur: Vivo ego, dicit Dominus, nolo mortem peccatoris, nisi ut revertatur a via sua, [Col. 1179C] et vivat; ne mens incredula de bonorum repromissione desperet, et semel perditioni animus destinatus non adhibeat vulneri curationem, quod nequaquam existimat posse curari.«

Vulgatus interpres ita latine legi voluit locum hunc: Convertimini, et agite poenitentiam ab omnibus iniquitatibus vestris, et non erit vobis in ruinam iniquitas. Projicite a vobis omnes praevaricationes vestras in quibus praevaricati estis, et facite vobis cor novum et spiritum novum. Et quare moriemini, domus Israel? Quia nolo mortem morientis, dicit Dominus Deus.

XXXI. Item apud Danielem (IV, 31): Et post finem dierum, ego Nabuchodonosor oculos meos in coelum sustuli, et sensus meus in me conversus est, et Altissimum [Col. 1179D] laudavi, et Regem coeli benedixi, et viventem in saecula laudavi, quia potestas ejus aeterna est, regnum ejus in generatione, et omnes qui inhabitant terram, nihil.

Adducta ex Daniele verba Nabuchodonosoris exemplo invitant ad poenitentiam, et criminum detestationem inveteratos in impietate populos, et facile ostendunt, nemini occludi poenitentiae locum, quandoquidem Nabuchodonosori, supremi numinis per annos plurimos contemptori, concessa est denique, propter humilitatem veritatisque agnitionem, praeteritorum criminum a Domino venia.

In vulgata haec sic leguntur: Igitur post finem dierum ego Nabuchodonosor oculos meos ad coelum levavi, et sensus meus redditus est mihi, et Altissimo [Col. 1180A] benedixi, et viventem in sempiternum laudavi et glorificavi, quia potestas ejus potestas sempiterna, et regnum ejus in generationem et generationem. Et omnes habitatores terrae apud eum in nihilum reputati sunt.

XXXII. Item apud Michaeam (VII, 2): Heu mihi anima mea, quia periit veritas a terra, et qui corrigat inter omnes non est. Omnes in sanguine judicant: unusquisque proximum tribulat tribulatione: in malum manus suas praeparant.

Hic Micheae locus si singillatim sumatur, Novatianos videtur impetere, de quorum criminibus et schismate queritur Deus. Ut uberiorem tamen, et, si loqui ita sinis, completum atque integrum horum verborum sensum assequaris, subsequentia adjungere debes. Tum porro dices, propterea Prophetam conqueri, [Col. 1180B] quod summa omnium esset in criminibus, atque iniquitate consensio. Horum tamen exemplum Propheta contemni a se ait, quippe Dominum vocare, colereque statuerat, et peccatorum suorum poenitentiam agere, quam qui peregisset, supplicia evitasset, et poenas quas priora crimina promerebantur.

Vere haec a me dici is fatebitur, qui septimum et subsequentes versiculos ejusdem capitis legerit, quos quidem ex Vulgata hic describo, nam veterem editionem ex nostro scriptore ad magnam partem habes: Praecoquas ficus desideravit anima mea. Periit sanctus de terra, et rectus in hominibus non est: omnes in sanguine insidiantur; vir fratrem suum ad mortem venatur . . . ego autem ad Dominum aspiciam, exspectabo Deum Salvatorem meum: audiet me Deus [Col. 1180C] meus. Ne laeteris inimica mea super me, quia cecidi: consurgam, cum sedero in tenebris. Dominus lex mea est. Iram Domini portabo, quoniam peccavi ei, donec causam meam judicet, et faciat judicium meum; educet me in lucem, videbo justitiam ejus, et aspiciet inimica mea, et operietur confusione, quae dicit ad me: Ubi est Dominus Deus tuus? Oculi mei videbunt in eam: nunc erit in conculcationem, ut lutum platearum.

XXXIII. Item illic (Mich. VII, 8): Noli gaudere super me inimica mea, quia cecidi, sed resurgam, propter quod si sedero in tenebris, Dominus lucebit mihi. Iram Domini sustinebo, quia peccavi ei, donec justificet ipse causam meam.

De hoc testimonio recole quae modo diximus. Hoc [Col. 1180D] habent commodi loci isti Micheae, ut praeter ea monita, quae nuper expendimus, antiquam versionem nonnihil a Vulgata remotam exhibeant, quam tamen alibi difficile invenies. Porro si ad perficiendam sententiam versiculum primum hujusce capitis ex versione Septuaginta optas, en illum: Heu mihi quia factus sum colligens stipulam in messe, et racemos in vindemia. Non sunt ex bonis ad comedendum primitiae, heu anima!

Mirum porro quod non afferatur alter Micheae locus haud multum a superiore distans; versiculus scilicet 19 ejusdem capitis, quem sanctus Hieronymus [(2) 1Kb] ad hunc modum legit: Ipse avertet, et miserebitur [Col. 1181A] nostri; demerget iniquitates nostras, et projiciet in profundum maris omnia peccata nostra. Sed ideo fortasse ab eo allegando cavit scriptor hic noster, quod multo aptius Baptismo, quam poenitentiae verba ea convenire putaret. Et sane Baptismi gratiam verbis iis denotari docet idem ille Hieronymus quem adduxi: »Michaeas de Baptismi gratia vaticinatur: Ipse avertet, etc.«

XXXIV. Item apud Sophoniam (II, 1): Convenite, et precamini, gens indiciplinata, prius quam efficiamini sicut flos praeteriens, prius quam veniat super vos ira Domini, priusquam veniat super vos dies furoris Domini. Quaerite Dominum, omnes humiles terrae judicium operamini, et quaerite justitiam, et quaerite mansuetudinem, et respondete ei, ut protegamini in die irae Domini.

[Col. 1181B] Quid porro aptius ad terrendos, avertendosque a schismate atque haeresi Novatianos, eosque reducendos ad Ecclesiam, quam reliquerant, verbis iis, quae hic ex Sophonia adducuntur? quid pariter efficacius ad perurgendos ad poenitentiam eos, qui criminibus suis Dei iram adversus se excitaverant? Procul dubio interpretationi Septuaginta adhaeret noster auctor. Vulgatus autem interpres sic eadem in latinum transtulit: Convenite, congregamini, gens non amabilis: Priusquam pariat jussio quasi pulverem transeuntem diem, antequam veniat super vos ira furoris Domini, antequam veniat super vos dies indignationis Domini. Quaerite Dominum, omnes mansueti terrae, qui judicium ejus estis operati. Quaerite justum, quaerite mansuetum: si quo modo abscondamini in die furoris Domini.

[Col. 1181C] XXXV. Item apud Zachariam (I, 3): Convertimini ad me, et convertar ad vos.

Adeo perspicuus est locus iste, ut explicatione minime indigeat. Vide quae diximus ad locum 15, 16 et sequentes. Convenit etiam plane cum Vulgata.

XXXVI. Item apud Osee (XIV, 2): Convertere Israel ad Dominum Deum tuum, quoniam infirmatus es iniquitatibus tuis. Assumite vobiscum multos, et convertimini ad Dominum Deum vestrum: dicite ei adorantes: »Potens es dimittere peccata nostra,« ut non accipiatis iniquitatem, sed ut accipiatis bona.

Recole quae ad loca nuper citata, aliaque pridem explicata diximus, et manifesto videbis, quo spectent verba Oseae, quae nunc expendimus. Tantum hic adverto [Col. 1181D] verba illa, Assumite vobiscum multos, si ad Novatianos directa vis, invitare eos, ut turmatim veluti, multisque collectis, ad Ecclesiam redeant. Si ad eos qui poenitentiae causa ad Ecclesiam confugiebant, repellebanturque a severioribus quibusdam et austerioribus, tum indicare, ut multorum, praesertim vero martyrum et confessorum suffragia colligerent, quorum quidem praesidio aut flecteretur ad lenitatem austeriorum firmitas, aut certe multitudine atque auctoritate suffragatorum vinceretur. Possunt etiam significare preces Ecclesiae, quibus et canonicam reconciliationem poenitentes acciperent, et flecteretur ad misericordiam Deus. Postremae huic interpretationi favet sanctus Pacianus, cum haec ait (Epist. I, p. 53): »Scio, frater, hanc ipsam poenitentiae veniam [Col. 1182A] non passim omnibus dari; nec antequam aut interpretatio divinae voluntatis, aut forsitan visitatio fuerit, relaxari: magno pondere magnoque libramine, post multos gemitus, effusionemque lacrymarum, post totius Ecclesiae preces.«

Vocem illam iniquitatem (ut non accipiatis iniquitatem) sume pro poena iniquitati infligenda; jam diu enim monuere interpretes, voces has, peccatum, iniquitas, et affines alias ambiguas esse, et perinde significare peccatum iniquitatemque, ac poenam peccato et iniquitati inferendam. Abest nonnihil a superiore interpretatione Vulgata; haec nempe est: Convertere, Israel, ad Dominum Deum tuum, quoniam corruisti in iniquitate tua. Tollite vobiscum verba, et convertimini ad Dominum, et dicite ei: Omnem aufer iniquitatem, [Col. 1182B] accipe bonum, et reddemus vitulos labiorum nostrorum.

XXXVII. Item in Ecclesiastico (XVII, 23): Convertere ad Dominum, et relinque peccata tua, et nimis odito execrationem, et cognosce justitias et judicia Dei, et sta in sorte propitiationis Altissimi, et vade in partem saeculi cum vivis, et dantibus confessionem. Non demoreris in errore impiorum. A mortuo quasi nihil perit confessio. Vivus et sanus confiteberis Deo, et gloriaberis in miserationibus illius, quoniam magna misericordia Dei et propitiatio illius convertentibus ad se.

Ea quae ad testimonium XXXIV annotavi, hic si recolantur, satis, ut puto, illustrabunt eum, quem hic afferimus, locum. Novatiani profecto indicari videntur monerique, ut tandem aliquando ab haeresi ad Ecclesiam revertantur, iis verbis: Convertere ad Dominum, [Col. 1182C] et relinque peccata tua . . . et sta in sorte propitiationis Altissimi, et vade in partem saeculi cum vivis, et dantibus confessionem. Generatim peccatores excitantur ad veram sinceramque ac solidam poenitentiam, eam denique quam praecipit Ecclesia: Nimis odito execrationem et cognosce justitias et judicia Dei, et sta in sorte propitiationis Altissimi: quid enim expressius ad notandam Ecclesiam, et poenitentiam ab ea praescriptam? Monentur autem ne differant reverti ad Deum: mors enim imminet; quamobrem, dum vita et sanitas adhuc superest, supplices ab eo veniam poscant, quam ille, utpote summum in modum misericors, largiter impertiet: Vivus et sanus confiteberis Deo, et gloriaberis in miserationibus illius, quoniam [Col. 1182D] magna misericordia Dei et propitiatio illius convertentibus ad se. Vulgatus interpres sic in latinum ea verba transtulit: Revertere ad Dominum, et avertere ab injustitia tua, et nimis odito execrationem, et cognosce justitias et judicia Dei, et sta in sorte propositionis, et orationis Altissimi Dei. In partes vade saeculi sancti, cum vivis et dantibus confessionem Deo. Non demoreris in errore impiorum, ante mortem confitere. A mortuo, quasi nihil, perit confessio. Confiteberis vivens, vivus et sanus confiteberis, et laudabis Deum, et gloriaberis in miserationibus illius. Quoniam magna misericordia Domini, et propitiatio illius convertentibus ad se.

XXXVIII. Item illic (Eccl. XX, 4): Quam bonum est correctum manifestare poenitentiam! Sic enim effugies voluntarium peccatum.

[Col. 1183A] Videtur ad eos directus hic locus, qui se suorum criminum poenitere testabantur, ideoque correctos se appellare non recusabant; at poenitentiae ab Ecclesia praescriptae subdi nolebant. Hos scriptor noster hortatur ut publicam atque ab Ecclesia statutam poenitentiam agant; id enim convenientissimum est; secus si agant, voluntarium peccatum minime effugient.

At quodnam, inquies, voluntarium peccatum illud est, quod publicam poenitentiam agere recusanti inevitabile dicitur? An inobedientia adversus Ecclesiam, quae eamdem poenitentiam praecipiebat? An scandalum, quod reliquis fidelibus praebebatur? Utramque explicationem facile admiserim; sed ne eos quidem reprehenderim, qui monent voluntarium peccatum ab iis effugi non posse, qui priorum criminum poenitentiam [Col. 1183B] ab Ecclesia praescriptam minime agunt; facile enim ad peccandum revertitur, qui aut nullam, aut levem priorum criminum poenitentiam agit, contemnitque consuetudines et sanctiones Ecclesiae. Convenit fere cum superiore Vulgata interpretatio, in eo tantum differens, quod correptum legit ubi noster scriptor habet correctum.

XXXIX. Item in Actibus Apostolorum (VIII, 19): Ait autem ad illum Petrus: Pecunia tua tecum sit in perditione, quoniam gratiam Dei putas te per pecuniam posse consequi. Non est pars neque sors tibi in hac fide, quia cor tuum non est rectum apud Dominum. Itaque poenitentiam age ab hac nequitia tua, et precare Dominum, si forte remittatur tibi cogitatio cordis tui. In obligatione enim iniquitatis et amaritudine fellis video te esse.

[Col. 1183C] Patere posse peccatis quibusque, ideoque gravissimis etiam poenitentiae locum facile evincitur ex iis Petri verbis, quae hic allegantur; quandoquidem Petrus Simonem Magum Spiritus sancti dona emere studentem, ideoque immanis criminis reum, hortatur ad poenitentiam. Apta sunt etiam eadem verba ad revocandos a schismate atque haeresi Novatianos, quorum aliquos fortasse ad eam sectam pecunia, aut certe emolumenta oblata deduxerant, atque in ea retinebant. Quamvis autem leve sit hanc inter et Vulgatam interpretationem discrimen, placet tamen eamdem Vulgatam pariter adducere: Petrus autem dixit ad eum: Pecunia tua lecum sit in perditionem, quoniam donum Dei existimasti pecunia possideri. Non est tibi [Col. 1183D] pars, neque sors, in sermone isto. Cor enim tuum non est rectum coram Deo. Poenitentiam itaque age ab hac nequitia tua, et roga Deum, si forte remittatur tibi haec cogitatio cordis tui. In felle enim amaritudinis et obligatione iniquitatis video te esse.

XL. Item in Epistola Pauli ben. [(1) 1Kb] ad Corinthios secunda (VII, 10): Quae enim secundum Deum est tristitia, poenitentiam in salutem operatur stabilem: saeculi autem tristitia mortem operatur.

Is quem nunc examinamus, Apostoli locus ecclesiasticae poenitentiae, quae corporalibus etiam afflictationibus peragitur, utilitatem celebrat, eamque testatur [Col. 1184A] fore et stabilem et salutarem (in salutem). Condemnat autem veluti noxium, atque adeo mortiferum illud poenitentiae genus, quod saeculo probatur: ac saeculi quidem nomine nobis blandientem, legique Dei, ideoque ecclesiasticae disciplinae adversantem carnem, aut, si vis, schismaticorum et mollium quorumdam blandimenta intelligit. Cyprianus sane poenitentiam illam tantummodo approbat, quae exteriores etiam afflictationes et manifestam tristitiam praeferret. Hinc in libro de Lapsis (p. 384): »Agite, inquit, poenitentiam plenam; dolentis ac lamentantis animi probate moestitiam. Nec vos quorumdam moveat aut error improvidus, aut stupor vanus, qui, cum teneantur in tam gravi crimine, percussi sunt animi caecitate, ut nec intelligant delicta, nec plangant. [Col. 1184B] Indignantis Dei major haec plaga est.

Ostendit quoque idem locus nulla esse irremissibilia peccata. Quomodo enim poenitentia dici posset in salutem stabilem, si peccata aliqua irremissibilia essent? Hinc merito sanctus Pacianus adversus Novatianos disputans eodem utitur loco (Epist. I, p. 53). Commendat etiam lenitatem a Cypriano insinuatam, monenturque in eo Ecclesiarum praesides, ne poenitentiam praecludant poscentibus suorum criminum veniam: poenitentia enim est ad salutem stabilem. Cur ergo ab ea arcebuntur fideles scelera sua deflere cupientes? Vulgatam hic non affero; eamdem enim habet cum superiore interpretationem. Locum hunc se magni facere declarat Damascenus, cum eum affert (in Parallelis).

[Col. 1184C] XLI. Item illic de hoc ipso (II Cor. II, 10): Si cui autem aliquid donastis, et ego; nam et ego, quod donavi propter vos in facie Christi, ut non circumveniamur a Satana; nec enim versutias ejus ignoramus.

Hic quoque monentur episcopi, ut veniam poenitentibus donent; approbavit enim Paulus apostolus indulgentiam et facilitatem, si volumus ita loqui, quam cum poenitentibus fideles adhibuerant. Itaque rigorem illum ac severitatem, quam in Ecclesiam inducere nonnulli studebant, veniam poenitentibus denegantes, etiamsi illi sese Ecclesiae judicio supponerent, improbat locus iste. Atque in hunc quidem sensum eo utitur sanctus Pacianus haec scribens [(2) 1Kb] : »Quid episcopo negabitur, in quo Dei nomen operatur? [Col. 1184D] Reddet quidem illi rationem, si quid perperam fecerit, vel si corrupte et impie judicarit. Nec praejudicatur Deo, quominus mali aedificatoris opera rescindat: interea, si pia illa administratio est, adjutor Dei operum perseverat. Ecce Apostolus ad laicos scribit: Si cui quid donastis, et ego; nam et ego quod donavi, si quid donavi propter vos in persona Christi, ut non possideatur a Satana, non enim versutias ejus ignoramus. Si autem quod laici donant, Apostolus donasse se dicit, quod episcopus fecerit, qualiter respuetur . . . . Scio, frater, hanc ipsam poenitentiae veniam non passim omnibus dari, nec antequam aut interpretatio divinae voluntatis, aut forsitan visitatio fuerit, relaxari: magno pondere, [Col. 1185A] »magnoque libramine: post multos gemitus effusionemque lacrymarum, post totius Ecclesiae preces: ita veniam verae poenitentiae non negari, ut judicaturo Christo nemo praejudicet.«

Improbat quoque eorum errorem, qui peccata aliqua inexpiabilia censebant. Quis enim in expiabilia aliqua peccata censebit, quando Paulus sine ulla restrictione, aut criminum exceptione, affirmat se donare iis qui peccaverant, quidquid antea a fidelibus donatum illis fuerat? Pulchre idem ille Pacianus quem modo allegavi, recitatis his ipsis Apostoli verbis: Si cui autem donastis, etc., haec subjungit [(1) 1Kb] : »Vides Apostoli indulgentiam, proprias etiam sententias temperantem? Vides mitissimam lenitatem longe a vestro supercilio separatam, longe a Novatiani fronte dissimilem, [Col. 1185B] communi vero vitae, ac saluti omnium consulentem? An etiam in nos severus censor inveheris? Verba porro illa: Ut non circumveniamur a Satana, nec enim versutias ejus ignoramus, hunc, me quidem judice, habent sensum. Ideo vero indulgeo quidquid vos indulsistis, ne a Satana circumveniamur; circumvenit enim Satan fideles in crimina prolapsos, si nimiam austeritatem rigoremque nulla lenitate temperatum adversus eos adhibeamus; facile enim in desperationem ea ratione inducuntur; atque id quidem cavemus nos, qui daemonis fraudes versutiasque probe noscimus. Vix differt ab allata interpretatione Vulgata, quam statim habeto. Cui autem aliquid Donastis, et ego; nam et ego quod donavi, si quid donavi, propter vos in persona Christi, ut non circumveniamur a Satana; non enim ignoramus cogitationes ejus.

[Col. 1185C] XLII. Item illic (II Cor. XII, 20 et 21): Timeo autem ne forte cum venero ad vos, iterum humiliet me Deus apud vos, et lugeam multos ex his qui ante peccaverunt, et non egerunt poenitentiam super quae gesserunt fornicationem et impudicitiam.

Exemplo apostoli Pauli, qui male de iis ominabatur, qui non egerant poenitentiam super quae gesserant fornicationem et impudicitiam, praedicens ex iis fore multos, de quorum perditione sibi lugendum esset, Cyprianus, seu quisquis is est hujusce opusculi auctor, male de iis ominatur qui, tametsi plurimorum criminum rei, tamen sine poenitentia introduci volebant in Ecclesiam. Poenitentiam itaque ab impudicis et criminosis exposcit, ut ecclesiasticam communionem [Col. 1185D] et veniam assequerentur. Adversus Novatianos quoque merito locus iste urgetur, quatenus poenitentiam non exquisisset a criminosis Paulus, si irremissibilia forent eorum scelera. An levia ea erant quae fornicationis et impudicitiae vocabulis hic notat apostolus Paulus? Non omittit testimonium hoc Pauli sanctus Pacianus adversus Novatianos disputans: sic enim eos refutat (Epist. I, pag. 52): »Revolve quae Spiritus dicat ecclesiis. Ephesios desertae dilectionis accusat, stuprum Thyatirenis imputat, Sardos in opere cessantes, Pergamenos docentes diversa reprehendit, Laodicenorum divitias inurit, et tamen [Col. 1186A] omnes ad poenitentiam satisfactione invitat. Quid Apostolus ad Corinthios, cum ita dicit: Ne cum venero, lugeam multos ex his, qui ante peccaverunt, et non egerunt poenitentiam ex his quae ante gesserunt in fornicatione et immunditiis suis?« Praeiverat Pacianum Cyprianus (Epist. LII, pag. 157), haec scriptis tradens: »Omne peccatum quodcumque fecerit homo, extra corpus est: qui autem maechatur, in corpus suum peccat (I Cor. VI): quibus tamen et ipsis poenitentia conceditur, et lamentandi et satisfaciendi spes relinquitur secundum ipsum Apostolum dicentem: Timeo, ne forte veniens ad vos, lugeam multos ex iis, qui ante peccaverunt et non egerunt poenitentiam de immunditiis, quas fecerunt, et fornicationibus, et libidinibus.« Vide [Col. 1186B] etiam, obsecro, quo modo loco hoc ad Sabinianum lapsum corrigendum utatur Hieronymus (in Veron. edition., epist. CXLVII, n. 1, p. 1078). Sed quis Bachiarium omittat, non modo locum hunc allegantem, sed ea ipsa versione utentem, qua utitur noster auctor? Libentissime autem Bachiarium excito, quod ex illius monitis manifesto noscet lector, alium etiam in finem, hunc quem pertractamus Pauli locum, afferri posse. Ecce porro ipsa Bachiarii verba (in libro ad Januarium pag. 54 editio Francisci Florii): »Ne spernas, quaeso, fratrem defunctum; filius est Sunamitis sterilis, id est, Ecclesiae: ex repromissione natus est iste, qui mortuus est. Quondam enim nativitatem ejus secundo Abrahae Dominus, in Isaac semine spopondit atque pollicitus est, cujus caput in messe [Col. 1186C] calore percussum est, id est, principale mentis ejus inter ipsam spei libidinis flammam concaluit. Currat ad Elisaeum mater ejus; id est sollicite plangat Ecclesia: resurget enim si fideliter hoc speravimus a Christo. Et tu, beatissime, in defuncto fratre opus imitare Elisaei: manus manibus, pedes pedibus, os ori compone. Primum, ut compatiaris ei, qui mortuus jacet: neque elatus integritatis tuae triumpho, superexcrescas eum, aut superextendas te ei, quem repentina mors rapuit; sed imitare Apostolum, qui dicit: Timeo, ne humiliet me Dominus Deus meus apud vos et lugeam multos ex eis, qui ante peccaverunt. Appone praeterea oculos tuos oculis ipsius, ne in perditionem sui ulterius evagentur: os illius, ne confabuletur iniqua: manus illius, ne operentur [Col. 1186D] adversa; pedes illius, ne vagentur in turpibus. Et sic cum pro custodia sui membris illius membra tua fuerint copulata, non solum peccandi ulterius spatium non habebit, verum etiam spem capiet resurgendi, ut qui peccati frigore mortuus est, consolationis tempore revocetur ad vitam.«

In Vulgata reperies verba haec translata ad hunc modum: Timeo enim, ne forte cum venero . . . . ne iterum cum venero, humiliet me Deus apud vos, et lugeam multos ex iis, qui ante peccaverunt, et non egerunt poenitentiam super immunditia et fornicatione, et impudicitia, quam egerunt.

XLIII. Item illic (II Cor. XIII, 2): Praedixi et praedico, ut praesens sedeo ei absenti, nunc his qui ante peccaverunt, [Col. 1187A] et caeteris omnibus, quia si venero iterum non parcam.

Poenitentiae subjiciendos criminosos hoc in loco docet Apostolus: minime quippe se impunita relinquere posse ait gravia crimina, in quae nonnulli inciderant. Neque ergo praecludi is vult poenitentibus veniae locum (Vide testim. XXXXI), neque inulta sinit esse et sine poenitentia gravia crimina. Id quoque non modo Cyprianus (Vide quae docuimus n. 8, 9 et sequentibus capitis 1), verum etiam Pacianus (Consule verba Paciani ad testimonium XXXXI) summopere optabat. Potestatem etiam ecclesiasticorum praesidum in crimina quaevis et criminosos indicant haec verba, praesertim si non sejungantur a verbis n. XXXXI expensis, quatenus indicant plenum summumque judicium, [Col. 1187B] quod adversus fideles in crimina lapsos se exercere posse testatur Apostolus. An vero si quaedam peccata inexpiabilia essent, in judicio adversus criminosos lato sedere is potuisset, et sententiam ferre? haec scilicet, utpote irremissibilia, judicio illius ac sententiae minime subessent. Quis porro ignorat in potestate, quam ordinariam appellant, succedere Apostolis episcopos? Potestatem itaque hi habebunt in quaevis crimina, ideoque nulla erunt irremissibilia, quidquid secus effutirent Novatiani. In Vulgata sic describitur loquens Paulus: Praedixi et praedico, ut praesens et nunc absens, iis qui ante peccaverunt et caeteris omnibus, quoniam si venero iterum, non parcam.

XLIV. Item ad Timotheum secunda (II Timoth. II, 16): Profanas autem novitates vocum devita: multum [Col. 1187C] enim proficiunt ad impietatem: nam sermo eorum sicut cancer serpit, ex quibus est Hymenaeus et Philetus, qui a veritate exciderunt, dicentes resurrectionem jam factam et quorumdam fidem subverterunt. Sed firmum fundamentum Dei stat habens signaculum hoc. Cognovit Deus qui sunt ejus, et discedat ab omni iniquitate omnis qui nominat nomen Domini. In magna autem domo non solum sunt vasa aurea et argentea, sed et lignea, et fictilia, et quaedam quidem in honorem, quaedam autem in contumeliam. Si quis ergo emendaverit se ab istis, erit vas in honorem sanctificatum et utile Domino ad omne bonum opus paratum. Juvenilia autem desideria fuge. Sectare vero justitiam, fidem, charitatem, pacem cum his, qui invocant Dominum de corde puro. Stultas autem et sine disciplina quaestiones [Col. 1187D] devita, sciens, quia generant lites. Servum autem Domini non oportet litigare, sed mansuetum esse, ad omnes docibilem, patientem, cum modestia corripientem eos qui resistunt; ne quando det illis Deus poenitentiam, ad cognoscendam veritatem, et resipiscant de diaboli laqueis, a quo capti tenentur ad ipsius voluntatem.

Adversus Novatianos haec apostoli Pauli monita intorquet noster scriptor, atque haec quidem fidelium auribus inculcat, ut ab haereticorum et schismaticorum strophis et familiaritate abstineant, neve ab eorum versutia et malis dolis se decipi sinant: Sed et sermo eorum quasi cancer serpit: hoc et macula unitatis, haec ruga (Vide S. Pacianum, Epist. III). Quamvis enim malos in hoc mundo, atque [Col. 1188A] adeo in Ecclesia esse oporteat: Quaedam vasa in honorem quaedam in contumeliam (Rursus vide S. Pacianum, Epist. III): cavendum est tamen summopere, ne ab eorum exemplis et blandis callidisque sermonibus in errorem deducamur. Pulchre Cyprianus (Epist., LV, pag. 186): »Nunc et admoneo et peto, ut quod alias sponte, atque honorifice facis, etiam petente me facias, ut, hac Epistola mea lecta, si quod illic contagium venenati sermonis et pestiferae seminationis irrepserat, id omne de fratrum auribus et pectoribus exuatur, et bonorum integra, ac sincera dilectio ab omnibus haereticae detrectationis sordibus repurgetur. Declinent autem de caetero fortiter, et evitent dilectissimi fratres nostri verba et colloquia eorum, quorum sermo ut cancer serpit, [Col. 1188B] sicut Apostolus dicit: Corrumpunt ingenia bona confabulationes pessimae.«

Ita porro cum iisdem schismaticis agere fideles praecipit, ut eos primum quidem exemplis, tum lenitate, ac moderatione mitefactos ad Ecclesiam deducant, effugientes prorsus contentiones, verborum asperitatem ac minas. Servum autem Domini non oportet litigare, sed mansuetum esse. Vulgata interpretatio hic pene proponitur, an amanuensis licentia, an casu aliquo, alii viderint; quia tamen in prioribus duobus versiculis Vulgata non nihil differt ab ea, quam exhibet hujusce opusculi auctor, duos hosce versiculos Vulgatae hic describo: Profana autem et vaniloquia devita: multum enim proficiunt ad impietatem, et sermo eorum ut cancer serpit.

[Col. 1188C] XLV. Item in Apocalypsi (II, 5): Memento unde cecideris, et age poenitentiam: sin autem, veniam tibi cito, et candelabrum de loco suo movebo.

Eodem fere spectat hic locus, atque ille qui ex Sophonia n. 34, allegatus est. Invitant itaque isti ad poenitentiam ecclesiasticis legibus praescriptam; ostendunt peccantibus superesse veniae locum; minantur denique schismaticis, et peccatoribus graves poenas, nisi resipiscant et poenitentiam agant. Atque invitari quidem ad poenitentiam ecclesiasticis legibus praescriptam fideles lapsos ostendunt monita haec Cypriani [(1) 1Kb] : »Legi litteras vestras, fratres charissimi, quibus scripsistis salubre consilium vestrum non deesse fratribus nostris, ut, temeraria festinatione [Col. 1188D] deposita, religiosam patientiam Deo praebeant, ut cum in unum per ejus misericordiam venerimus, de omnibus speciebus secundum ecclesiasticam disciplinam tractare possimus, maxime cum scriptum sit: Memento unde cecideris, et age poenitentiam. Poenitentiam autem ille agit, qui, divini praecepti memor, mitis et patiens, et sacerdotibus Dei obtemperans, obsequiis suis, et operibus justis Dominum promeretur.« Et rursus alibi (in libro de Lapsis, p. 378): »Non concedit pacem facilitas ista, sed tollit; nec communicationem tribuit, sed impedit ad salutem. Persecutio est haec alia, et alia tentatio, per quam subtilis inimicus impugnandis [Col. 1189A] adhuc lapsis occulta populatione grassatur, ut lamentatio conquiescat, ut dolor sileat, ut delicti memoria evanescat, ut comprimatur pectorum gemitus, statuatur fletus oculorum, nec Dominum graviter offensum longa et plena poenitentia deprecetur, cum scriptum sit: Memento unde cecideris, et age poenitentiam (Apoc. II).«

Quod vero verbis his Apocalypsis ostendatur, peccantibus superesse veniae locum et verba ipsa per se declarant (quatenus illum ipsum episcopum quem corripiunt, invitant ad poenitentiam), et exemplo suo evincit Cyprianus, cum ad illud, de quo agimus, dogma stabiliendum iis utitur: »Miror autem, inquit ille (Epist. LII, pag. 155), quosdam sic obstinatos esse, ut dandam non putent lapsis poenitentiam, [Col. 1189B] aut poenitentibus existiment veniam denegandam, cum scriptum sit: Memento unde cecideris, et age poenitentiam, et fac priora opera. Quod utique ei dicitur, quem constat cecidisse et quem Dominus hortatur per opera rursus exsurgere.«

Nefas autem sit omittere quae auctor libri ad Novatianum litteris consignavit (pag. 13): »Qui multos ex fratribus nostris miserrimos falsis suis adversationibus perterritos, iterum fecit ethnicos, dicendo quod poenitentia lapsorum sit vana, nec possit eis proficere ad salutem, clamante "riptura et dicente: Memento unde cecideris, et age poenitentiam, si quominus veniam tibi, nisi poenitentiam egeris. Et quidem ad septem Ecclesias scribens, singulis [Col. 1189C] sua quoque facinora et delicta ingerens: Poenitemini, dicebat. Quibus? Nisi illis scilicet quos pretio magno sui sanguinis redemerat.«

His adjungamus quae Bachiarius hoc super argumento ad Januarium scripsit [(1) 1Kb] : »Quid vero illud [Col. 1190A] quod dicit ad Ecclesias suas in Apocalypsi, quae inter fidelium numerum septiformibus candelabris sub custodia angelica comparantur: Memento unde cecideris, et age poenitentiam, et priora opera fac; alioquin venio tibi cito, et amovebo candelabrum tuum. Et in priore parte libri innumerum populum vidisse se dicit, qui in tribulatione laverunt stolas suas, et candidas eas fecerunt in sanguine Agni, quod dicit: quia Agnus Dei deducat ad vitae fontes, quem tamen non numerum poenitentium esse sentimus, quia nonnisi per tribulationem planctumque salvati sunt. Et tu ergo lava stolam tuam in fonte lacrymarum.«

Accedat his omnibus sanctus Pacianus haec elocutus [(1) 1Kb] : »Ecce promitto, polliceor, si ad Patrem [Col. 1190B] vestrum vera satisfactione redeatis, nihil ulterius errando, nihil pristinis adjiciendo peccatis, dicendo etiam humile aliquid et flebile: Peccavimus in conspectu tuo, Pater, jam non sumus digni nomine filiorum. Continuo de vobis et pecus illud recedet immundum, et siliquarum esca deformis . . . . . Nec utique non poenitentibus comminaretur, nisi ignosceret poenitentibus. Etiam ipse Deus dicit: Memento, ecce unde cecideris, et age poenitentiam . . . . . Neminem vestrum perire vult Dominus. Etiam modici et minimi requiruntur.«

Quod denique hisce verbis minetur Dominus schismaticis et peccatoribus poenas, nisi resipiscant, et poenitentiam agant, facile evincitur. Quid enim est [Col. 1190C] adventus ille Domini, de quo hic dicitur, nisi visitatio illa, quam alibi describit iis verbis: Visitabo super viros defixos in faecibus suis? Amotio autem candelabri de loco suo quid aliud est, nisi amotio ab eo Ecclesiae loco, quem quis obtinet?




Volume back matter





[Col. 1189]
INDEX RERUM ET VERBORUM.


Numeri Romani tomum, Arabici autem columnas indicant. Ad tomum IV recurritur quoties tomi numerus deficit. Ratio hujus est quod opera nostri Cypriani partim in tertio tomo reperiuntur licet quartus tomus iis integer fuerit consecratus.



A
    AARON filii exstincti, III, 514, 1025.
    Ab Avitinis, III, 1097.
    Abbir Germaniciana, III, 1061, 1089.
    ABEL justus occisus a fratre, 426, 641, 667. Initiavit martyria, 253, 628. Abelis cor inspexit Deus, 536.
    Abortio properans ad parricidium, III, 729.
    ABRAHAM Deo credidit, 376. Deo placuit, 590, 597 Abrahae filii qui ex fide sunt, 376. Radicem fidei primus instituit, 629.
    Abstentus, 330; III, 808, 810, 993. Abstenti et non communicantes, 531.
    Abstinere a communione, III, 766, 992, 370.
    ACCA meretrix, 570.
    Accersitio quid sit, 280. Accersitio Dominica, 596.
    [Col. 1190] Accinctos nos esse oportet, 519.
    Acerbationes criminosae, III, 701.
    ACHAB opprimere conatur Eliam, 667.
    ACHIAS propheta Domini vestimentum suum discidit, 505.
    Acies inter manus, III, 765. Acies adhuc geritur, 261.
    Actum suum disponit unusquisque episcopus, III, 787.
    ADAM praecepti immemor, 629. Cibi lethalis impatiens, 634. Perdidit similitudinem divinam, 625. Acceptam divinitus gratiam patientia non servavit, 634. Ejectus e paradiso, 675.
    ADELPHIUS episcopus, III, 1021.
    Adrumetum, III, 710, 1087.
    Adulatio perniciosa, 778.
    Adulter Deum violat, III, 792. Adulterium discitur dum [Col. 1191] videtur, 209. Adulteriis commaculati, III, 817. Mortale crimen est, 631. Oculis admittitur, 785. Adultera Christi, quae, 369. Adulteria spiritalia, 388. Adulter atque extraneus episcopus, III, 790. Adultera cathedra, III, 994. Adulterinae doctrinae, III, 336. Adulterum et contrarium caput, III, 704. Adulteria colorum, 455.
    Adunationis nostrae corpus unum, 360. Adunatio fraternitatis, III, 830.
    Advocatus noster Christus, 521.
    Aeger impatiens per dolorem, 477. Aegri salubres cibos respuunt, 301, 306. Aegrum perire voluit qui censum pereuntis invadit, 552.
    Aegyptia portenta, 571. Aegyptiorum regnum, ibid.
    AEMILIUS, 476.
    Aemulationes esse non debent inter Christianos, 239, 241. Aemulationis furor, 641.
    AENEAS advexit penates, 571.
    Aequalitas divini muneris, III, 975. Aequaliter fruimur donis Dei, 620.
    Aequatis quantitatibus, 324.
    Aer cuncta vegetans, 786.
    AESCULAPIUS fulminatur, 567.
    Aetas incipit a senectute, 547. Aetate territi, 353.
    Aeterna caducis succedunt, 584.
    Aethiops eunuchus, III, 1188.
    AFRI sunt in meridie, III, 1174.
    Agape et dilectio fraterna, 733.
    Aggyva, III, 1097.
    Agni lana per quem redempti sumus, 653. Agni comestio in Pascha, III, 1141. Agnus in figura Christi occiditur, 506. Agnos Christus vocat gregem suum, 646.
    Agon quotidie celebratur, 261; III, 765. Agonis ictus, 429. Agon justitiae Dei, 622. Agon coelestis, 247. Spiritalis, III, 765. Agon saecularis, 355. Agon unus, 267.
    AGRIPPINUS vir bonae memoriae, 411; III, 1112.
    AHYMNIUS ab Ausvaga, III, 1095.
    ALEXANDER imperator, III, 1163. Alexander Magnus, 568.
    ALEXIUS, 282.
    Alienatio mentis transpunctae, 491. Alienigenae cremantur, 560.
    Alimenta Ecclesiae, 363.
    Altare unum, 336. Novum constitui non potest, ibid. Altare sancti, III, 1041. Altari posito, III, 705. Altare aliud constituere, 513. Altare profanum foris collocatur, 396. Altaria profana, 1139. Diaboli altaria, 473; III, 781, 812. Altaria Dei nulla sunt vel occulta, 553.
    Amaccura, III, 1093.
    AMALEC figura diaboli, 662.
    AMANTIUS acolythus, 421, 422.
    Amatoria non sunt cantanda, 449.
    Ambitio episcopatus, III, 773. Ambitio reprimenda, 796.
    Amedera, III, 1091.
    Amicitiam zelus abscindit, 585.
    Amplus episcopus, III, 852.
    ANANIAS, Azarias, Misael, 353, 427, 490, 667; III, 973.
    ANAXILAUS, III, 1202.
    Angeli nobis adunati sunt, III, 1155. Angelos agnovit Hostanes, 573. Angeli baptizant, 654. Angeli apostatae inanem ornatum docuere, 453.
    Anguis major, 280.
    Animae viventes et incolumes, III, 781. Anima Deo suo devota, III, 1033. De Deo suo secura, 559. Anima Deo se prosternat, 489. Nulla perdenda est, 1015. Animae tinea, 643. Anima a morte recedente, 791. Anima rudis, 485, 496, 630. Anima stetit immobilis, 476. Anima lubrica et mobilis, III, 1175. Coarctata et conclusa, 551. Animarum varii status in altera vita, III, 783. Animae martyrum occisorum, 480. Animae gloriosae, 297. Animae servantur cruciatibus infinitis, 562.
    Animalia prona ad terram, 556.
    ANNA sterilis, mater Samuelis, 689. Ipsa tacite et modeste precabatur, 522. Sine intermissione rogabat, 542. Ecclesiae typum portans, 522.
    Anni vices, 786.
    Anniversaria commemoratio martyrum, 323.
    Annotatio, 332.
    ANONYMI liber De rebaptismate, III, 1178.
    Antesignanus, inter Christi milites Celerinus, 321.
    ANTHROPIANI, III, 1112.
    Antichristi adventus, III, 1085. Antichristi venientis minae, 592. Antichristus propinquat, 350, 355; III, 674, 1032. Antichristi metator, quis, 280. Antichristus expressus in Antiocho. Antichristi spiritus, 669; III, 1119.
    ANTIOCHUS typus Antichristi, 669.
    Antistites Dei, 277, 484. Antistites immaculati et integri, III, 1023. Antistites diaboli, III, 1055.
    [Col. 1192] ANTONIANUS, III, 762, 1036. Primo Novatianum rejicit, deinde ejus litteris movetur, III, 764.
    Antrum Jovis in Creta visitur 567.
    Aphronitra, III, 1147.
    Apibus rex unus est, 404, 576.
    APOLLO Admeti pecus pavit, 567.
    Apostatae et desertores, III, 794.
    APOSTOLI non statim Spiritum sanctum acceperunt, III, 1188. Christum deseruerunt, III, 1190. An recte de Christo senserint cum baptizati sunt, III, 1193, 1194. Credebant Jesum non moriturum, ibid. Baptizati post resurrectionem Domini, in spiritu, III, 1192. Apostoli, id est episcopi, 396. Apostolis concessa auctoritas ligandi atque solvendi, III, 1114. Hoc erant et caeteri apostoli quod fuit Petrus, 500. Apostolis par data potestas, ibid. Sed unitatis origo ab uno incipit, ibid. Detestati sunt sacrilegam haereticorum pravitatem, III, 1118, 1121. Apostoli spiritu unitatis velociter currentes, III, 1157. Perseverabant in oratione unanimes, 524. Christus solis apostolis potestatem sibi a Patre datam permisit, III, 1099. Vid. PETRUS.
    Apostoli a Novatiano missi in civitates, III, 790.
    Apparatus munerum, 617.
    APPELLES haereticus, III, 1158. Appelletis baptismus, III, 1133. Appelletiani, III, 1112.
    Apprehensus et traditus loqui debet, 432. Apprehensi ascendebant, 472.
    Aqua ad mensuram, 281. Aqua collata ad usum civitatis, III, 1135. Aquarum agmina refrenata, 786. Aqua baptismi non est communis cum schismaticis, III, 1143. Aqua baptismi mundanda, 1039. Aqua Ecclesiae fidelis et salutaris, III, 1117. Non potest operari sine Spiritu, III, 1159. Sola non potest purgare peccata, III, 1120. Aqua salutaris, III, 1148; IV, 508. Aqua vitalis, III, 1139. Aquae salutaris lavacrum, 199. Aqua lavacri salutaris, III, 1165. Aqua adultera et profana, III, 1110, 1123, 1151. Adultera et fornicaria, III, 1113. Mendax et perfida, ibid. Aqua aliena, III. 1114. Aquae significant populos, 383. Aqua in Scripturis baptisma significat, 379. Aqua una in Ecclesia, 410.
    Arae diaboli, 478; III, 781.
    Arbitrium propriae libertatis, 507. Arbitrium liberum, 760.
    Arborem robustam procella non subvertit, 507. Arborem coma vestit, 799. Arbor sterili senectute deformis, 547.
    Arca Noe, III, 1136. Typus unius Ecclesiae, 503; III, 1140. Sacramentum Ecclesiae, III, 1168.
    Arcam purgare, III, 791.
    Argentarii, 282.
    ARISTO martyr, 281.
    Arma coelestia, III, 974. Arma ordinationis et honoris, III, 1049. Arma devotionis ac fidei, 476. Confessionis, III. 973. Arma contra Ecclesiam portare. 513.
    Armentorum rector unus, 576.
    Armillae, 460.
    Artifices corrumpendae veritatis, 507.
    Artis impudicae magisterium, 362.
    Arva sitientia temperare, 800.
    Ascensus non est facilis ad magna, 461.
    Asina loquitur adversus Balaam, 664.
    Aspersio baptismatis, III, 1148.
    Assuescimus iis quae videmus et audimus, 785.
    Assuras, III, 1070.
    Assyriorum regnum, 571.
    Astrorum micantium chori, 786.
    Asturica, III, 1021.
    Asylum constitutum, 572.
    Atrae vestes doloris insignia, 596.
    Audientes, id est catechumeni, 259. Audientium doctor, 287. Audientibus in exitu subveniendum, 227, 259. Audiens, III, 1202. Vid. CATECHUMENI.
    AUGENDUS, schismaticus, 332. Augendus, diaconus, III, 700. Augendus confessor, III, 713.
    Auguria vetita, 772.
    AURELIUS episcop., III, 852. Aurelius a Chullabi, III, 1099. Ab Utica, III, 1093. Aurelius confessor, 286. Aurelius lector ordinatus, 317.
    Auri comparatio cum Christianis, 795.
    Auribus inferenda non sunt vulnera, 453, 457. Aurium delinimenta, 795.
    Ausafa, III, 1097.
    Auspicatus est pacem, 320
    Auspicienda vincendi, 288.
    Ausvaga, III, 1095.
    Avaritiae caligo, 610. Avaritia reprimenda, 796 lubiat defunctis, 552.

[Col. 1193] B
    Babylonii ignes, III, 1033.
    Badi, III, 1061.
    Bagai, III, 1061.
    Bajulae arundines, 196.
    BALAAM propheta, 664.
    Balnea, 416. Promiscua balnea theatro foediora, 458.
    Baptisma unum in Ecclesia, III, 1038, 1043, 1111, 1117, 1168, 1175. Duo baptismata esse non possunt, 409. Confitentur omnes unum esse baptisma, III, 1195. Baptisma duplex, III, 1199. Baptisma triplex, III, 1195. Baptisma Spiritus, baptisma Spiritus et aquae, baptisma Spiritus et sanguinis, ibid. Baptisma aquae interdum ante baptisma in Spiritu sancto, interdum post, III, 1196, 1197. Baptisma spiritus majus est aquae baptismo, III, 1200. Baptismus martyrii, 654. In quo angeli baptizant, ibid. Post quod nemo peccat, ibid. Non privantur baptismi sacramento qui baptizantur sanguinis baptismo, III, 1124. Baptisma in Spiritu sancto et igni, III, 1204 Baptisma vetus et baptisma novum, 685. Baptisma non iteratur, 380. Solius est Ecclesiae, III, 1170. Baptismus extraneus et haereticus, III, 1111. Baptisma adulterinum, III, 1201.
    Baptismi ecclesiastici majestas et sanctitas, III, 1151. Baptismi necessitas, 403. Baptizati infantes in primo nativitatis exordio, 473. Etiam ante octavum diem contra Fidum, III, 1015, 1017, 1018. Multo minus infantibus neganda baptismi gratia quam adultis, ibid. Non per manus impositionem quis nascitur, sed in baptismo, III, 1114, 1115. Purgat in omnibus sordes antiquae contagionis, 463. Omnia delet peccata, III, 1146, 1147. In baptismo praeterita peccata dimittuntur, 285. Omnes in lavacro exponunt veterem hominem, 463. In baptismo diabolus opprimitur, III, 1150; redit saepe cum baptizatus peccat, III, 1151. Baptismus nihil prodest sine operibus, 751. Gratia in baptismo aequalis, III, 1150. In actu post modum minuitur vel augetur gratia, ibid. Baptizatus gratiam perdit, quam consecutus est, nisi innocentiam servet, 751. Per baptisma Spiritus sanctus accipitur, 380; III, 1039, 1043, 1114, 1146, 1163.
    De baptismo controversia inter fratres, III, 1183. Scripta et rescripta de hac quaestione, ibid. Cyprianus et alii Afri putabant baptisma nec ab Ecclesia nec a Spiritu separari, III, 1129, 1132, 1165, 1170, 1188. Omnia inania et falsa apud haereticos, III, 1043. Pro profanis habenda, ibid. Nihil potestatis habere haereticos, 1161. Ubi Ecclesia non est, non posse peccata dimitti, 1040. Baptizandos redeuntes ab haeresi ut peccatum originale et haeresis purgentur, 1043, 1187. Quae foris exercentur, nullum habere effectum salutis, 1046. Haereticis aut nihil licere aut totum licere, 1040. Participem haereticorum esse qui eorum baptisma probat, III, 1122, 1126, 1130, 1173. Qui adversarii Domini, et Antichristi sunt appellati, non posse dare gratiam Christi, III, 1040, 1044, 1048; IV, 411. Baptizatos quos Joannes baptizaverat, III, 1126, 1162. Quanto magis baptizandos qui ab haereticis baptizati, 1162. Ne baptisma quidem sanguinis in haeresi prodesse, 1123. Non posse agere spiritalia qui amisit Spiritum sanctum, 1043. Neminem dare posse quod non habet, ibid. Non posse vivificare qui ipse non vivat, IV, 409. Sacrilegum et peccatorem pro baptizato precem facere non posse, 1043. Adversarios non posse dare gratiam Christi, III, 1044. Aquam sanctificari non posse ab eo apud quem non est Spiritus sanctus, 1043. Peccata alteri dimittere non posse qui sua extra Ecclesiam deponere non potest, ibid. De Ecclesiae fontibus rigare non posse qui in Ecclesia non est, III, 1116. Aliter de malis in Ecclesia, aliter de haereticis judicandum, 1118. Haereticos libentius redituros si baptizantur, 1125. Nullam haeresim excipiendam, 1158, 1176. Redeuntes ab haeresi utroque sacramento nasci debere, III, 1046, 1081, 1117. Exceptis his qui in Ecclesia baptizati: his manus tantum imponi in poenitentiam, IV, 410, III, 1081, 1083, 1115, 1136. De his qui de haeresi ad Ecclesiam sine baptismo admissi sunt, 1122, 1171. Potens est Deus indulgentiam eis dare, 1122. Accusantur Afri quod rebaptizent, III, 1085. Dicunt se non rebaptizare, sed baptizare, 1110.
    Sententia Stephani de baptismo haereticorum, III, 1128. A quacunque haeresi venientem baptizari vetuit, 1129. Nihil esse innovandum, ibid. Haereticos non proprie baptizare ad se venientes, ibid. Tot baptismata esse quot haereses, 1130. In baptismo convenire, 1160. Satis esse invocare Trinitatem nominum, 1162. Censet his qui apud haereticos baptizantur adesse praesentiam et Christi sanctimoniam, 1166. Refellit haec Cyprianus quia Marcion eamdem Trinitatem non tenet ac Catholici, 1113. Quia non credunt in eumdem Patrem et Filium et Spiritum sanctum, 1112, 1117, 1119. Cyprianus et Firmilianus sic [Col. 1194] adversarios refellunt, quasi dicant baptizatos extra Ecclesiam sanctificari, 1112, 1113, 1122, 1163, 1173. Haeresis parit ac exponit ex Stephano, expositos Ecclesia suscipit, 1167. Haereticis nomen Jesu non sufficit ad salutem, 1196. Invocatio nominis Jesu salutem non praestat in errore, 1131. Secus si postea accedat recta fides et impositio manuum, 1132, 1197. Baptisma in nomine Christi, 1112, 1118, 1119, 1195, 1196, 1201. Baptisma in Christi nomine rejicit Cyprianus nisi sit in Christi veritate, 1119. Contendit baptizandum in plena et adunata Trinitate, 1120, 1121; quia blasphemato Patre non prodest Filius, 1120. Opponitur Cypriano apostolorum traditio, 1118, 1129, 1131, 1158. Venerabilis omnium Ecclesiarum auctoritas, 1191. Prisca cunctorum sanctorum et fidelium observatio, ibid. Res olim composita et ordinata dicitur, ibid. Cyprianus et Firmilianus negant id traditum ab apostolis, IV, 410; III, 1115, 1129, 1158. Aliam opponunt traditionem, 1159, 1174. Afri consuetudinem reliquerunt, 1170. Haereticorum baptisma dudum in Africa rejectum, III, 1038, 1110; IV, 411. Multa millia haereticorum redeuntium libenter baptismum suscepere, 1112. Negat Firmilianus baptisma haereticorum in Cappadocia ratum unquam fuisse, 1172. Baptizantur in Cappadocia qui ab episcopis depositis baptizati fuere, ibid. Concilium Iconiense rejicit baptisma haereticorum, 1170. Quidam de ista re dubitabant, ibid. Numidiae episcopi baptismum in haeresi vel schismate datum rejiciebant, 1037. Cyprianum ejusque concilium consulunt, ibid. Sententiae Cypriani de baptismo haereticorum quidam adversantur in Africa, 1040. Dicunt se veterem consuetudinem sequi, 409. Dicunt unum esse baptisma, ibid. Putabant Afri revelationem sibi factam veritatis, 410; III, 1121, 1198. Consuetudinem non baptizandorum haereticorum apud quosdam obrepsisse, 1129.
    Baptismus circumcisio spiritualis, III, 1018. Lavacrum aquae salutaris, 200. Mare Rubrum sacramentum baptismi, III, 1150. Joannis baptisma, III, 1162. Baptismus Judaeorum, III, 1166. Aqua lavacri salutaris, III, 1165. Aqua in Scripturis baptisma significat, 379. Aqua baptismi mundanda, III, 1039. Aquae salutaris lavacrum, 199. Aspersio aquae instar salutaris lavacri obtinet, III, 1148. Parvi refert aspergi vel perfundi, III, 1149. Baptismi forma in Ecclesia, III, 1121. De iis qui in traditione sacramenti aliter quam oportet loquuntur, III, 1195, 1196. Baptisma praedicatur quoties aqua sola nominatur, 379. Interrogatio in baptismo, III, 1040, 1143. In baptismo satis est invocare Trinitatem nominum, III, 1162. Manus impositio in baptismo, III, 1114, 115. Osculum pacis infantibus dandum, III, 1017. Baptizati saeculo renuntiaverunt, 239. Baptisma mutilatum ac decurtatum, III, 1201. Infantes ipsi baptizabantur olim, 473; III, 1015, 1017, 1018. Clinici aliis non posthabendi, III, 1149. Baptizati in aegritudine liberantur, si antea immundo spiritu movebantur, III, 1148.
    Barba non vellenda, 489, 774. Barba corrupta in viris, 469.
    Barbarorum manus, 361.
    Baruch, urbs Africae, III, 1063.
    BASILIDES episcopus libellaticus, III, 1021, 1028. Confitetur se blasphemasse, III, 1028. Deponit episcopatum et poenitentiam agit, ibid. Sabino in ejus locum ordinato Stephanum fallit ut restituatur, ibid. Cypriani et aliorum episcoporum ea de re sententia, ibid. Basilides haereticus, III, 1158.
    BASSIANUS, 228, 281.
    BASSUS in pejerario, 281.
    Bella crebrius continuant, 547. Bellicum clangere, 313.
    Beneficia divina non mutilantur, III, 1147.
    Bestiis objecti, 511.
    Bilta, III, 1054.
    Blasphemiarum peccata, III, 1120, 1121. Episcopus ob blasphemias depositus, III, 1029. Blasphemia persequentium, 245. Haereticorum, III, 1113. Blasphemantis linguae scelus, III, 1121.
    BONA tracta a marito suo ad sacrificandum, 272.
    Bonos imitari, 650. Boni non possunt de Ecclesia discedere, 507. Ab initio occisi ab injustis, 656, 665. Plus laborant, 735. Boni et mali continentur intra unam domum, 558.
    BOTRONATUS.
    Breviarium praeceptorum coelestium, 723. Breviata non est in episcopo confessionis dignitas, III, 973.
    BRUTUS filios interficit, 572.
    BUDINARIUS, 332.
    Bulla, III, 1069.
    Bussacena, III, 1069.

C
    Caduca movere nos non debent, 801.
    CAECILIUS episcopus, III, 851, 1021, 1036; IV, 364, 373.
    [Col. 1195] Caecilius a Bilta, III, 1054.
    Caesar, 572, 576.
    Caesariani, 430.
    CAIN cor inspexit Deus 356. Cain injustus zelat Abel justum, 641. Impatiens fratrem peremit, 594, 634. Non ingreditur paradisum, 651.
    Calamitates aetate Cypriani, 547, 549, 551. Inde ortae quod Deus non colatur, 548. Ob delicta, 549, 759. Demetrianus dicebat male accidere, quia deos Christiani non colunt, 546. Calamitates vel ad disciplinam contumacium vel ad poenam malorum, 549. Ira Dei censura est, ut qui beneficiis non intelligitur vel plagis intelligatur, 561. Calamitates praedictae ne inopinatus metus quateret, 584. Peste et lue detecta vel aucta crimina, ibid., 551. Plus exacerbatur Deus, cum homines plagis non emendantur, 549. Pestis cogit appetere martyrium, 792. Explorat justitiam singulorum, 593. Virtus perficitur in adversis, ibid. Fugiunt morientium funera et appetunt spolia mortuorum, 552. Discrimen bonorum et malorum in ferendis adversis, 558. Calamitas sine remedio est odisse felicem, 645.
    Calceati pedes, 356.
    CALDONIUS episcopus, 270, 273, 285, 329, 331; III, 701, 703, 710, 851, 1036.
    Caligo aeternae noctis, 314. Noctis spissae, 798. Caligo avaritiae, 610.
    Calix Dominicus, 373. Ejus figurae, 374. Non est aqua sola, 384. Calicem mistum offerimus in coena, 386. Diaconus infantium ori de sacramento calicis infundit, 485.
    Calor fidei, III, 765, 1047. Calor gloriae, 253.
    CALPHURNIUS, 281.
    Calumnia forensis, 616.
    Cancer et damnationis ira, III, 1055.
    CANDIDA, 281.
    Candidata integritatis et pudoris, 445.
    Capilli flammei, 456. Mendacio colorati, 469. Capillos inficere, 456, 490. Capilli deficiunt antequam crescant, 547.
    Capitolium, 473. Capitolium ascendere, 484.
    Capitula Dominica, 653. Capitula excerpta, 677.
    Cappadocia, III, 1153.
    Capsaces farris et olei, 615.
    Capse, III, 1070. Capsensis civitas, 346.
    Captivitas omnes simul vastat, 587. Captivitas fratrum et sororum, 360.
    Caput semitonsum, 417.
    Carcer aeternus et jugis flamma, 550. Carcerum claustra, 415. Carcerum laus, 425.
    Carnifices admovere pectori suo, 643. Carnificinae rabies, 554.
    Carnis imbecillitas, 347. Carnis resurrectio, III, 1113.
    Carpi, III, 1063.
    Carthago. Carthaginem Roma praecedere debet, III, 728. Carthaginensis episcopi provinciae Numidia et Mauritania cohaerent, III, 711. Laus Ecclesiae Carthaginensis, 306. Plebis Carthaginensis quies et timor, 257. Ejus vitia ante persecutionem, 468, 470. Presbyterorum copia per lapsum quorumdam desolata, 325. Cleri portio in persecutione lapsa, 232. Clerici nonnulli in persecutione recesserunt, 301. Quinque presbyteri adversus Cyprianum conjurati, 334. Confessores et lapsos corruperunt, 333. Clerus a communione sua removet presbyterum, 299. Clerici omnes parati ad pugnam, 429. Recedere nolunt, 430. Cleri et plebis charitas in redimendis captivis, 360. Gaudium Ecclesiae Carthaginensis ex Romana confessione, III, 830. Item ex reditu confessorum Romanorum in Ecclesiam, III, 710.
    CASSIUS episcopus, III, 1036. Cassius a Macomadibus, 1062.
    Castitas tenorem gloriae suae servat, III, 786. Castitas laboriosa viduarum, 635.
    Castores, 566.
    Castra Dei, 356. Castra Dominica, 855. Castra Christi, III, 726, 732, 824. Castra Christi repetere, 343. Castra coelestia, 250, 313, 584, 653. Castra divina, III, 1124. Castra domestica, 340. Castra imperatoris defendere, III, 1115. Castra diaboli non timenda, 663.
    Castra Galbae, III, 1058.
    CASTUS, 476 Castus a Sicca, III, 1064.
    CATAPHRYGAE, III, 1160.
    Catechumeni, III, 1124. Catechumenum peccare non debere, IV, 776. Catechumenis infirmitate apprehensis subveniendum, 227, 259. De catechumenis sine baptismo mortuis, III, 1124, 1171.
    Catenae cupiditatis, 610. Catenae arctantes manus, 795. Catenae stridentes, 798.
    Cathedra una super petram fundata, 336. Cathedra Petri, 1169. Cathedra sacerdotalis, 774; III, 1111. Cathedrae [Col. 1196] et plebis extorris, III, 726. Cathedra adultera, III, 994.
    Causa illic audienda ubi crimen admissum est, III, 821. Causa cognita est, 822.
    Cautio facilior est ubi manifesta formido est, 495.
    Cedias, III, 1060.
    CELERINA martyr, 322.
    CELERINUS, 264, 285. Primus in persecutione passus, et cum ipso persecutionis auctore congressus, 321. Persecutoris testimonio illustris, ibid. Flet die et nocte in cilicia et cinere sororum peccatum, 276. Ejusdem epistola ad Lucianum, 273, 285.
    CELSUS, 176.
    Censura coelestis, 469. Evangelica, III, 764. Sacerdotalis, III, 799.
    Centenus fructus, 460.
    CERDON magister Marcionis, III, 1130, 1158.
    Certamen coeleste, 244. Spiritale, 288. Coeleste et spiritale, 652. Certamen militiae coelestis, III, 855. Certantes Deus spectat, IV, 355.
    Cervix alta et erecta, 483
    Charitatis dotes, 510. Charitatis unitas, III, 1139. Charitas mutua, 974. Charitas fraternitatis vinculum est, 631. Charitatis Christianae vinculum, III, 703.
    CHORE, Dathan et Abiron, 395, 513; III, 1024, 1114, 1144, 1169.
    Christiani successerunt Judaeis, 677. Christianorum novum nomen, 693. Non verbis philosophi, sed factis, 623. Non magna loquuntur, sed vivunt, ibid. Debent esse simplices et prudentes, 773. Contentiones esse non debent inter Christianos, 239. Christi discipulo zelare non licet, 645. Christiano non licet cogitare vitia, 784. Non licet odisse Christianis, 562. Pro odio benevolentiam reddunt, ibid. Renuntiarunt mundo, 599. Carnali patri, 525. Erunt gloriosi cum Christo, 564. Christianus quis vere sit, 510. Christianus falsus, 487, 498, 610.
    Christianus non est qui in Christi Ecclesia non est, III, 790. Oculi et aures Christianorum custodiendae, 785. Ne fas Christianis turpia gentilium convivia in collegio frequentare, III, 1030. Filios cum ethnicis sepelire, ibid. Non debent experiri judicem gentilem, 758. Vitanda matrimonia cum infidelibus, 470. Christum imitari debent, 447. Christianus nihil admirari praeter Christum debet, 786. Alia Christianorum et Stoicorum de peccatis sententia, III, 782. Christianorum multorum vitia ante Decii persecutionem, 469. Unanimitatem desiderat Cyprianus, 518. Comparat mores aetatis suae cum aetate apostolorum, ibid. Largitatem operationis sua aetate infractam quaeritur, ibid. Comparantur servi Christi cum diaboli servis, 618. Christianus debet tantum coelestia cogitare, 738. Christiano luctandum est cum diabolo, 587. Crastino cogitare prohibetur, 533.
    Christianus perire non debet quasi nocens, 238. Non ob alia delicta, sed tantum ob solum Christi nomen, 756 Daemones vulgus in odium Christiani nominis cogunt, 575 Christianos mundus odit, 656, 665. Christi nominis odium praedictum, 752. In contemptum Dei impugnantur Christiani, 553. Solus displicet Dei cultor, ibid. Potestas adversum nos datur vel ad poenam vel ad gloriam, 537. Ab initio mundi institutum ut justitia laboret, 426. Christianum esse crimen est, 554 Longa tormenta admoventur Christianis, ibid. Supplicia multiplicantur, ibid. Novae poenae excogitantur, ibid. Torqueri deberent Christiani si negarent, ibid. Interfici debet, non torqueri, qui confitetur se esse Christianum, ibid. Nemo Christianus apprehensus reluctatur, 557. Christianus mori potest, vinci non potest, III, 832. Nemo se ulciscitur quamvis copiosus sit populus, 557. Christiani provocant hostes veritatis, 293. Christianis imputantur omnia mala, 545. Christianos patientes facit de secutura ultione securitas, 557. Nuper secuta granditer Christianorum defensio, ibid. Nunquam in Christianum nomen exsurgitur, ut non statim divinitus vindicta comitetur, ibid. Non per Christianos sed pro Christianis accidunt haec de Dei indignatione, 558. His vindicantur Christiani etsi ea pati videantur, ibid. Christiani non franguntur nec mussitant, ibid. Per ipsa quae cruciant probari se sciunt, ibid. Adversa aequaliter cum ethnicis non patiuntur, quia aequaliter non dolent, ibid. Cur Christianis et profanis interim laborum conditio communis, 560. Christiani nonnisi eum ad Deum venerint Dei promissa capient, ibid. Christiani semper pro bono reipublicae orant, 559. Plurimi Christiani non vincuntur sed probantur, 583. Quidam minus fortiter stant, ibid. Christianis gaudendum cum ad Christum vocantur, 584, 585. Christianis communes cum ethnicis calamitates, 587. Quosdam ea res movet, ibid. Christianis plus quam caeteris in saecnio laborandum, ibid. Adversa Christianos in dolore corroborant, 589. Diurnum inter Christianos et eos qui Deum [Col. 1197] nesciunt, 591. Christiani mortui non sunt lugendi, 596. Christianus cur emendatur, 762. Christiana veritas, III, 1119.
    Christianismus fidei et spei res est, 630.
    CHRISTUS a principio Filius Dei, 703. Vocatur Spiritus sanctus, 578 Primogenitus et sapientia Dei, 697. Dei sermo, 538, 698. Sermo et virtus et sapientia Dei, 516. Virtus Dei et ratio et sapientia, 578. Deus vocatur in Scripturis Veteris et Novi Testamenti, 699. Jesus Christus Dominus et Deus noster, 243, 353, 357, 360, 372, 383, 395, 520, 524, 579, 597, 624, 638, 663, 797; III, 712, 1026, 1043, 1057, 1058, 1061, 1063, 1064, 1068, 1083, 1085. Angelus et Deus, 699. Non omnium, sed fidelium et credentium Deus, 637. Deus venturus, 702. Domini nostri Jesu Christi adoranda est venerabilis majestas, III, 1063. Non potest sine spiritu Christus indui, III, 1132. Templum Christi esse non potest qui negant Deum Christum, III, 1117. Christus adoratur in coelis, 638. Pater Deus praecepit adorari Filium suum, ibid.
    Christus homo et Deus, 704. In Virginem delabitur, 578. Carnem Spiritus sanctus induitur, ibid. Deus cum homine miscetur, ibid. Filius Dei carnem hominis induit, 626. Factus homo pro nobis, ibid. Hominem induit, 579. Hominem quem induit ad Patrem victor imposuit, 581. Pater et Dominus et Deus Christi, III, 1120. Filius obaudivit ut faceret Patris voluntatem, 528. Christus hominis filius, ut nos Dei filios faceret, 603. Majorem dixit Patrem, III, 1120. Ab eo clarificari petiit, ibid. Accepit omnem potestatem a Patre, 717. A Patre accepit potestatem qua baptizamur et sanctificamur, III, 1120. Omne judicium de Patre solus accepit, 480. Solus habet potestatem judicandi episcopos, III, 1054. Patris voluntatem implevit, 1120. Christi nativitas ex David, 629. Miracula, 579. Humilitas, 233. Patientia, 635. Christi omnes actus patientia signantur, 626. Orabat non pro se, sed pro delictis nostris, 538. Nobis dedit exemplum vivendi, 756. Christi conversatio, III, 1196. Non dedignatur lavacro regenerationis corpus abluere, 626. Christi baptisma, III, 1124, 1168, 1176. Dicunt haeretici eum compulsum fuisse a Maria ad baptismum, III, 1202. Flevit Lazarum, 435. Humiliavit se ut populum jacentem erigeret, 605. Prophetae praedixerunt Christi mortem, 580. Ipse mortem suam praedixit, ibid. Dominus infirmitatem hominis quem portabat ostendit, 528. Christum pati oportuit, non ut sentiret mortem, sed ut vinceret, 580.
    Christus passus est ut nos Dei filios faceret, 354. Christi passio, 715, 802. Christi sanguine vivificatur etiam qui fudit sanguinem Christi, 628. Peccata nostra portavit, 480. Passus est pro peccatis nostris, 660. Christus advocatus noster, 243. Christi sanguine redempti sumus, 660. Mediator inter nos et Patrem, 704. Sacerdos Dei summi, 376, 383. Saepe pro nobis passus, 802. In Isaia sectus, in Abel occisus, ibid. Spiritum sponte dimisit, 580. Non erat remansurus apud inferos, 716. Apparuit discipulis simul vinctus, 580. Regressus ad superos, ibid. Christi tunica non dividitur, 504. Christus ad reparandos nos missus, 557. Christi adventu detectus et prostratus inimicus, 497. Omnibus venit, 538. Doctis et indoctis aetati omni, et sexui praecepta salutis edidit, ibid. Rex in aeternum, 720, 722. Illuminator et salvator generis humani, 702. Sospitandis hominibus salutare lumen Christi, 497.
    Christus est lux et dies, 645. Sol verus et dies verus, 542; III, 1149. Invictus est, 654. Via et veritas, 750. Plenitudo veritatis, 377; III, 1133, 1134. Non dixit: Ego sum consuetudo, III, 1064. Ecclesiam suam gubernat, 406. In se primus ostendit quod in aliis coronaret, 791. Christus est panis vitae, 531. Domus et templum Dei, 686. Manus et brachium Dei, 698. Est regnum Dei, 528. Nondum vindicatus, 638. Christi duplex adventus, 579. Secundus adventus appropinquat, 388. Hinc magis illuminat Christus, ibid. Humilitatis magister, 352. Humilis venire debebat, 707. Judex venturus est, 719, 722. Veniet in potestate manifestus, 637. Christus in captivis fratribus redimendus, 361. Christus accipiat quod adversarius auferebat, 492. Christi nomine non abutendum, III, 1118, 1131. Nonnullos affligi patitur ut aliorum charitas tentetur, 360. Christus dictus ovis et agnus, 708. Petra, 379. Lapis, 710 Christi indumentum, 489, 492, 495, 504, 653. Christum induere, III, 1166; IV, 416, 504, 628. Christi nomen induere, 646. Cohaeredes Christi, 518, 529. Christus est caput viri, 669. Disciplinae magister, 243. Pacis doctor atque unitatis magister, 523. Christi jugum leve, 780. Christus vigilat et precatur, 538. Spectat praeliantes, 356. Christo spectante, 622. Caro Christi et sanctum Domini, 506. Christi sanctum corpus, 784. Christi sanguinem quotidie bibere, 350. Christus solus audiendus, 383. Christo nihil praeponendum, 529, 655, 660, 746. Christus negantem se negat, 482. Christus unus est, 336. Christi [Col. 1198] grex, 340, 646. Christus gregem suum nominat oves, 646. Christus est resurrectio nostra, 528. Sortiti de veste Chriti, quis Christum indueret, 504. Incunctanter veniendum ad Christum, 602. Judaei magum existimarunt Christum, 580.
    Chullabi, III, 1099.
    Cibaliana, III, 1095.
    Cibus feralis, III, 781. Cibus diaboli, IV, 492. Cibi idolorum mortiferi, 478. Cibus sceleratus, 484, 489.
    Cicatrix sanitatis obductae, 781. Cicatricem obducere, 311. Cicatricum gloria, 322.
    Cilicium et cinis, 605.
    Cinerem ferre, 486.
    Circenses Conso consecrati, 783. Ob rapiendas Sabinas, ibid.
    Circumcisioni octavus dies destinatus, umbra fuit et imago, III, 1018. Circumcisio carnalis evacuata, 682, 683. Feminis non proficit, 682. Circumcisio spiritalis promissa, 684. Circumcisio carnalis, III, 1017. Spiritalis, 1018. Carnalis et spiritalis, 371.
    Cirta, III, 1058.
    CISTIMES, III, 1036.
    Civitates soli hiatu devoratae, III, 1163. Civitas mere trix, 450. Civium injuriae gravius grassantur quam hostes, 551.
    CLARIUS a Mascula, III, 1099.
    Classico nostrae vocis, 653.
    CLEMENTIANUS, 346.
    CLEOPAS Christi discipulus, III, 1194.
    Clerus minor, III, 1195. Clero proximi, 287. Cunctis religionis gradibus ad sacerdotii fastigium, Cornelius ascendit, 768. Clericus ministerio deputatus, 398. Clerica ordinatio, 317; III, 1161. Clerici nonnisi altari et sacrificiis deservire debent, 399. Vetitum de clericis tutorem vel curatorem testamento suo constituere, ibid. Clerum consulit Cyprianus in ordinationibus, 287, 317. Sine cleri consilio nihil agit, 234. Oportet episcopum per clericos scribere, 287. Clerus cum episcopo praesidet, III, 822, 823. Clerici urbici, 334. Clerus Romanus cum episcopis deliberavit de causa lapsorum, 316. Lapsorum causam differt, sede vacante, 278, 335. Gaium Diddensem a communione sua removit clerus Carthaginensis, 300. Clerici in honore sportulantium fratrum, 399. Clerici a divisione mensurna prohibiti donec judicentur, 302, 324. Non tamen a ministerio privati, ibid. Quibusdam lectoribus honor presbyterii et eadem sportula, ibid.
    CLINICI, III, 1149, 1151.
    CLINOMENI, 227, not. (omissum in textu).
    CLOACINAM Tatius invenit, 570.
    Clypeus fidei, 294, 313.
    Coemeterium, 430.
    Coena Domini, 386.
    Cognitionis dies imminet, III, 730.
    Collationes, id est eleemosynae, 240.
    COLLECTA, 281.
    Collegii honor, 1127. Collegii sacerdotalis concordia, III, 763. Profana sepulcra in collegio, III, 1030.
    Colloquia vetita cum malis, III, 829. Colloquia incesta, 457.
    Collyrium Christi, 612.
    COLONICA, 282.
    Colorare lanas non docuit Deus, 452. Colorum lites, 783.
    Columba animal simplex, 506.
    Commeatum sibi precari, 595. Commeatus a Deo datur, III, 780. Commeatum dare, 321. Commeatu accepto, 249
    Commemoratio anniversaria martyrum, 323.
    Commentarii, 431.
    Commercia vetita cum malis, III, 829.
    Communicatio evangelica, 304. Communicatio contra Evangelium, ibid. Sacrilega, III, 778. Usurpata temere, III, 1173. Laica, III, 1049. Communicatio non communicantium, IV, 491, 492. Communicatio nulla extra Ecclesiam, 405; III, 1111. Per manus impositionem episcopi et cleri jus communicationis accipitur, IV, 251. Ordo perveniendi ad jus communionis, 252, 254, 255. Salutaria dilationis remedia, 306. Exitiosa properatae communicationis remedia, ibid., 310. Communicatio non est temere laxanda, III, 779. Communicatio laxatur incautis, 478. Dari non debet cruda tempore, 252. Vituperantur qui sanctum Domini canibus donant, 295. Temeraria festinatio pacis obtinendae vituperatur, 258, 259, 261, 295, 297, 301. Communicationis fructus, III, 1023.
    Communio pro communicatione sumpta.---Ad communionem histrio non est admittendus, 362. Communionem non ruperunt qui pacem moechis dabant, cum iis qui non dabant, III, 793. Ob varias consuetudines nunquam ab Ecclesiae pace atque unitate discessum est, III, 1159. Cyprianus [Col. 1199] nemini legem imponit in baptismi controversia, 410; III, 1050, 1125, 1147, 1151. Plebs non immunis a contagio delicti cum sacerdote peccatore et legitime deposito communicans, III, 1169.
    Communio sub unica specie 486. Communiones indignae miraculis punitae, 485. Vid. EUCHARISTIA.
    Compago corporis ecclesiastici, III, 790.
    Compares Christi, 802.
    Compedes aurei, 460.
    Concilia ante Cyprianum, 398, 411; III, 1112. Concilium persecutione sopita, III, 767. Frequenter actum Carthagine, III, 811. Episcopi post Pascha Carthaginem convenire solent, IV, 348. Libellos de lapsis legit in concilio Cyprianus, 345. In concilio Carthaginensi examinatae singulorum causae, III, 766. Collatio conciliorum cum episcopis, presbyteris, diaconis, et confessoribus, stantibus laicis, 258, 261, 287, 312. Placuit nobis, Spiritu sancto suggerente, III, 860. Concilium Idibus Maii, III, 810. Concilium de pace lapsis danda, 347. Cyprianus cum collegis respondet Rogatiano, 394. Cum collegis et compresbyteris Ecclesiae Furnitanae, 397. Concilium Carthaginense primum de baptismo, III, 1036. Secundum, 1046. Tertium, 1052. Pro absentibus qui concilia mandaverant sententia dicitur, 1072, 1073. Hortatur Cyprianus ut singuli quod sentiant proferant, neminem judicantes, III, 1052. Omnium ultimus sententiam dicit Cyprianus, 1074. Convenerant episcopi plurimi cum presbyteris et diaconibus, praesente etiam plebis maxima parte, 1052. Concilia quotannis in Cappadocia, III, 1158. Concilium Iconiense, 1161, 1170. Concilium Romanum, III, 766.
    Conclusio intra castra Christi et Dei Patris domicilia, III, 824.
    Concordia salutaris, III, 795. Concordia simul juncta vinci non potest, III, 830. Concordia individua, ibid. Concordia commendata, IV, 242. Concordiae vinculum, III, 1050. Concordiae vinculo manente, III, 787. Concordia concilii sacerdotalis, III, 763, 768. Concordia divina episcoporum, III, 1127. Concordia sacerdotii, ibid., 1155. Concordiae mutuae glutinum, III, 995; IV, 517.
    Concupiscentiae diabolo servire compellunt, III, 792.
    Conditio loci, 230, 389, 394, 424. Conditio corporalis communis, 558.
    Confessio nominis, III, 859. Confessio Christi, IV, 780. 793. Confessio Dominica, 654. Confessionis arma, III, 974. Corona gloriosa, III, 976. Confessio florida, IV, 275, 277. Confessionis virtutes, 800. Confessionis dignitas, III, 1197. Confessio non facit immunem ab insidiis diaboli, IV, 515. Confessio exordium gloriae, non meritum coronae, ibid.
    Confessores laudantur, 327. Confessorum cautio quanta esse debet, 515. Caute visitandi, 230. Apud confessores presbyteri singuli cum singulis diaconis per vices offerunt, 231. Confessoribus impertiatur cura propensior, 233. Confessores plurimi a fratribus suscepti, ibid. Sexaginta quinque Romam veniunt, 279. Confessores Romani confessionis gloriam cum studio disciplinae conjungunt, 288. Hoc est vere esse martyrem et confessorem. 289. Quam utiles Cypriani litterae confessoribus Romanis, 311. In haeresi confessio prodesse non potest, III, 1196, 1197. Confessor Deo aspirante loquitur, IV, 431. Dominus in confessoribus loquitur, ibid. Confessori Deus inspirat constantiam, 664. Confessores spectaculum Deo, fratribus exempla, 466. Plebs pastores in confessione sequens, 415, 418. Feminae et pueri inter confessores, 418, 419, 427, 466. Laetitia Ecclesiae in reditu confessorum, 465. Confitenti Deum venia datur, 563. Confessor illustris et verus, 234. Nulli magis congruit evangelicus vigor quam confessoribus, 310. Confitentium dignitas incorrupta, III, 707. Nihil magis congruit quam confessori Evangelium legere, 319, 323. Sine tormentis in carcere morientium corporibus impertienda est cura propensior, 328. Dies in carcere morientium notandi, ibid. Confessus est quisquis professus intra diem non est, 467. Hic inter martyres honoratur, 674. Haec est privata confessio, 467.
    Confessorum officia, 236 et seq. Nonnullorum vitia, 234, 237, 333. Quorumdam mentes a quinque presbyteris corruptae, 333. Fraudes, stupra et adulteria in quibusdam confessoribus, 515. Nonnulli Dei templa et post confessionem sanctificata turpi concubitu macularunt, 238. Nonnulli gloriam nominis destruunt, ibid., 239. Vituperantur extorres qui in patriam injussi redeunt, ibid. Confessores presbyteris et diaconis debent parere, 234. Adversarium metuere debent, ibid. A presbyteris et diaconis admoneri debent, 253, 254. Plurimos instruit in carcere divina censura, 253, 255. Confessorum sanctitatem non minuit quorumdam fracta fides, 516. Stat pars major, ibid. Eorum locus amplior ex lapsu aliorum, ibid. Confessores a Novato et Novatiano seducti de Ecclesia recesserunt, 340, 341. De [Col. 1200] carcere prodeuntes schismaticus et haereticus error excepit, 344. Boni et gloriosi confessores non potuerunt diu extra Ecclesiam detineri, III, 709. Quidam in schismate manebant ob communionem confessorum, ibid. Romanorum confessorum reditus ex schismate, III, 708, 709. Confitentur quae extra Ecclesiam fecerant, III, 719, 720. Petunt ut omnia oblivione deleantur, ibid. Recipiuntur unusquisque in suo gradu, III, 723. Omnia Deo remittuntur, 724.
    Confirmationis sacramentum, III, 1114. Quod deerat baptizatis a Petro et Joanne factum, 1115. Manu imposita est infusus Spiritus sanctus, ibid. Baptizati in Ecclesia praepositis Ecclesiae offeruntur, ut signaculo Dominico consummentur, ibid. Confirmatio a solis episcopis datur, III, 1197. Plerique post baptisma sine impositione manus episcopi moriuntur, 1195. Habentur tamen pro perfectis fidelibus, 1196. Confirmatio, si necessaria esset ad salutem, omnibus episcopis salus adimeretur, 1197. Ungi necesse est baptizatum, III, 1040. Eucharistia est unde baptizati unguntur, ibid. Oleum in altari sanctificatum, ibid.
    Confiteri apud sacerdotes Dei, 488. Dolenter et simpliciter confitendum, ibid. Animi pondus exponendum, ibid. Confiteantur singuli delictum dum admitti confessio potest, 489. Confessus est sese blasphemasse Basilides episcopus, III, 1029. Multi conscientiam delicti sui non confitentes immundis spiritibus adimplentur, 485, 487. Conscientiae dissimulatae crimen, 486. Confessio secretarum cogitationum necessaria, 488. Qui cogitaverant de sacrificio aut libelli facinore hoc ipsum apud sacerdotes confitebantur, ibid. Scientes scriptum esse: »Deus non irridetur,« ibid. Confessio non est apud inferos, III, 794.
    Conflictatio in adversis probatio est veritatis, 590, 591.
    Conjunctiones illicitae et periculosae, 366.
    Conjux spernitur in martyrio, 795.
    Conscientiae multum habet ponderis, 782. Conscientiae victricis vigor, 419. Conscientiae nostrae judex Deus, 672. Conscientia coronatur in pace, 676. Conscientiae latebrae, 551, 645. Conscientiae vulnera, 553, 604. Conscientiae virginalis pudor, III, 769. Conscientiae suae luce clarescere, III, 776. Conscientia maculata, III, 764.
    Consensere jura peccatis, 215.
    Consessus noster, 326.
    Conspirationes factiosae, 335.
    Consuetudo sine veritate vetustas erroris est, III, 1134, Consuetudini anteponenda veritas, III, 1064, 1070, 1171. Non dixit Christus: Ego sum consuetudo, III, 1064. Non est de consuetudine praescribendum, sed ratione vincendum, 410; III, 1125. Ratio et veritas consuetudinem semper excludit, III, 1069. Non hominis consuetudinem sequi oportet, sed Dei veritatem, 383, 409. Consuetudines variae Ecclesiarum, III, 1159. Consuetudo Romanorum, 1170. Ob varias consuetudines nunquam ab Ecclesiae pace discessum est, 1159.
    Consulatus summus honor apud Romanos, 572. Consulum fastus, 266.
    Consummata gloria martyris, 328.
    CONSUS consilii deus, 783.
    Contagium venenati sermonis, III, 829. Contagio turpis et infamis, 362, 363. Contagia cibi feralis, III, 781.
    Continentia virginalis, III, 769. Continentiae propositum gloriosum, III, 786. Continentiae robur, 602. Continentiae palma, 649. Continentiae bonum, 753.
    Contumacia improborum frenanda, III, 712.
    Contumeliarum ludibria, 627.
    Convenae temerarii, 507.
    Conventicula, 433. Conventiculum perditae factionis, 818. Conventicula haereticorum, 509.
    Convicia vitanda, 239. Contemnenda, 808.
    Convivium sobrium sonet psalmos, 222, 223. Convivia lasciva vitanda, 457. Convivia turpia lutulenta in collegio, III, 1030. Convivia cum malis vetita, III, 829.
    Corban non respicis, 612.
    Cor hominis Deo devoti, 664. Corda mundantur fide, III, 1203.
    CORNELIA, 279.
    CORNELIUS, episcopus Romanus, III, 699, 703, 709, 710, 725, 731, 851. Electus a Deo omnipotenti et Domino nostro Jesu Christo, III, 721, 722, 770, 771. A sexdecim episcopis ordinatus, III, 790. Cornelii ordinationi intercedunt factiosi, III, 699, 706, 711. Legati ab utraque parte in Africam, III, 703, 710. Non leguntur litterae adversariorum Cornelii, III, 705. Legati Romam mittuntur, III, 703, 710. Interim omnia in suspenso remanent; non scribitur ad Cornelium, sed ad Ecclesiam, III, 710. Cyprianus auctor est Adrumetinis ut Cornelio litteras non inscribant, sed Ecclesiae Romanae, ibid. Legati Novatiani rejiciuntur III, 699. Scribunt in Africam Cornelii ordinatores, III, [Col. 1201] 704, 705. Redeunt legati Africani, ibid. Cyprianus in concilio scribit, ad universos Africae episcopos pro Cornelio, 711. Scribit etiam ad Cornelium, 703. Litterae ad Cornelium ex universa Africa, III, 711. Episcopatus Cornelii ab omnibus in Africa agnoscitur, ibid. Cornelii mores laudantur, electio defenditur, invicta in episcopatu constantia praedicatur, III, 766, 767, 770 et seq. Cornelius cunctis religionis gradibus ad sacerdotii sublime fastigium ascendit, III, 768. Cum Cornelio, hoc est cum Ecclesia catholica communicare, III, 763. Cornelii et collegarum ejus sententia de lapsis, III, 767, 1031. Cum plurimis collegis deliberat de recipiendo Trophimo, III, 777. Afficta Cornelii crimina, III, 778. Accusatur a nonnullis quod cum thurificatis communicet, III, 763. Cornelium dictitant libelli labe maculatum et cum episcopis communicare qui sacrificaverunt, 777. Minis Felicissimi movetur III, 797. Inter martyres deputandus, III, 775. Dux confessionis populum suasit fieri confessorem, III, 830. Ecclesia omnis Romana confessa est, ibid. Beatus martyr, III, 974. Cornelii epistolae ad Cyprianum, III, 712, 715, 839.
    Cornelius, centurio, III, 1047.
    Corona candida pro operibus, 622. Coronae candidae et purpurae, 249 Corona agonistica, 653. Corona virtutum baptisma sanguinis, 654. Corona descendit de Dei dignatione, 474. Corona fidei, 511. Corona confessionis Dominicae, 350; III, 976. Passionis, III, 833. Justitiae, IV 515. Purpurea pro passione, 622. Coronae martyrum, 483. Corona disciplinae Dominicae, 289. Coronarum coelestium praemium, 355. Coronae finem dederunt doloribus, 246. Coronari in morte non potest qui divisus est ab Ecclesia, 783. Coronam diaboli ferunt sacrificantes, 466.
    Corpus unum adunationis nostrae, 360. Corpus gregis Dominici, 349. Corpus Ecclesiae catholicae, III, 702. Corporis ecclesiastici compago, III, 790. Corpus Domini invadunt, 478. Corporis et sanguinis Christi protectio, III, 856 Corpora nostra membra sunt Christi, III, 792. Corporis nostri societas, III, 795. Corpus enervatum, IV, 363. Corporum materia consimilis, 550. Conditio communis, 558.
    Correptionem audiunt boni, 776.
    Corruptores Evangelii, 508.
    Crapulam cruditate ructare, 391.
    Credere cogitur etiam persecutor, 795. Credentium pater vivus, 525. Credendi vis quanta, 757. Creditum suum recipere docuerat creditorem, 434.
    CREDULA martyr, 281.
    CREMENTIUS subdiaconus, 224, 229, 263.
    Crescens a Cirta, III, 1087.
    Crimen voluntatis, 447. Criminis particeps est qui imperavit, 310.
    Crinem mutare adulterinis coloribus, 454. Crines inficere, 456, 490.
    Cristae montium, 786.
    Crocodili, 553.
    Crucis signum, 715. Crucis signum in fronte, 514. Moysis supinae manus in signo et sacramento crucis, 662.
    Crudelitas ingeniosa, 554.
    Cruore suo loti, 799.
    Cuiculi, III, 1097.
    Culmi uberes, 800.
    Cupiditas gloriae coelestis, 312.
    Curator testamenti non potest esse clericus, 398.
    Cynocephali, 553.
    CYPRIANUS qui est Thascius, 400. Caecilius Cyprianus, 403. In tenebris et vitiis jacuit, 198. Non videbatur ei possibilis conversio, 199. Quomodo mutatus, ibid. Carthagine credidit et crevit, 326. Plebis suffragio et Dei judicio episcopus, 333. Quinque presbyteri contra illius episcopatum conjurant, ibid. Plebs in eos indignatur, 337. Contumelias episcopatus sui dissimulat Cyprianus, 250, 251. Nihil agit sine consilio cleri et consensu plebs, 234. Consulit clerum et plebem in ordinationibus, 318. In pace delectus episcopus populi universi suffragio, III, 803. In quiete serviens disciplinae, in tempestate proscriptus, III, 804. Clamore violento populi flagitatus, 262. Quomodo proscriptus, 403. Secessus ejus a nonnullis vituperatus, 224, 262. Defendit se, 262, 263. Quieti fratrum consulens secessit, 262. Publicum conspectum vitat respectu utilitatum Ecclesiae, 232. Dominus jussit ut secederet, 253. Secedens pecuniae summam reliquit apud clericos, 232. Solo corpore abfuit, 262, 295. Constituit vicarios pro se absente, 328. Cypriano nulla requies, 303. Non redit ne auctor sit rumpendae pacis, 326. Ne persecutionem exacerbasse videatur, 335. Sperat se cito rediturum, 326 Commendat confessores in carcere detentos, 327. Adesse vellet ut erga illos dilectionis obsequia compleret, 328 Reditum Cypriani morantur quinque presbyteri, 334. Exsilium biennii quam molestum Cypriano, 335. Optat ut omnes [Col. 1202] Ecclesiae inter se consentiant in judicio de lapsis, 263, 274, 301, 315. Indignatur in presbyteros qui lapsis pacem dederant, 254 et seq. A communione sua arcet, si quis communicet cum lapsis, 301; III, 763. Dissimulandum non putat in re tanti momenti, 251. Ejus dolor ex lapsu suorum, 468. Prostratus sibi videtur in prostratis fratribus, ibid. Defert aliquid libellis martyrum, 259, 260. Aliquid remittit ad violentiam lapsorum mitigandam, 263. Quaedam in Cyprianum durius injecta in epistola lapsorum, 306. Nemini ex lapsis communicavit, quandiu persecutio saeviit, III, 767. Severior fuit in lapsos quandiu vincere potuerunt, 261; III, 764. Laudatur ejus censura, 295, 304. Agit post Pascha de causa lapsorum cum collegis, 338. Necessitati temporum succumbit, III, 768. Non recedit ab his quae in concilio statuta sunt, ibid. Contendit episcopos lapsos deponi et poenitentia submittit debere, III, 1027, 1028. Non restituendos qui Stephanum fefellerant, ut restituerentur, 1028. Cypriani opera episcopatus Cornelii in tota Africa agnoscitur et Novatianus damnatur, III, 710, 711. Gloriam confessorum suam computat, 289. Librum De lapsis et De unitate Ecclesiae mittit ad confessores, 345. Dolor ejus ex schismate confessorum, 343. Schismatici per provinciam pererrant, nec audent ad Cyprianum accedere, III, 824. Cyprianus impavidus sua interesse non putat a quo perimatur, III, 827. Impavidus Cypriani animus, III, 804. Contendit causam illic audiendam ubi crimen admissum, III, 821. Non minorem esse auctoritatem episcoporum in Africa constitutorum, III, 822. Cogitabat ad Thibaritanos venire ut eos hortaretur, IV, 349. Deo et Christo servit, et sacrificia puro ore et in persecutione et in pace indesinenter offert, 406, 407. Orat in sacrificiis et in orationibus pro Lucio papa, III, 996. Candidum pectus Cypriani, 422, 423. In Cyprianum convicia et calumniae Pupiani, 400 et seqq. Illius agendi ratio cum schismaticis, III, 823, 826. Ecclesiam nemini claudit, remittit omnia, multa dissimulat, III, 824. Ait se delictis plus quam oportet dimittendis pene ipsum delinquere, 825. Venientes ad Ecclesiam singulos suscipit, 402. Unus atque alius a Cypriano, plebe obnitente, recepti pejores exstitere, III, 824. Quotidie fratribus servit, 402. Cypriani humilitas, 308. Hortatur affectione potius quam potestate, 443. Extremum et minimum se dicit, ibid. Ejus humilitatem norunt et diligunt fratres et gentiles, 402. Accusatur nimiae remissionis in lapsorum causa, III, 764. Charitas Cypriani in pauperes, 327, 329. In captivis redimendis, 360. In sublevandis martyri us, 421, 422, 424. Miltit de sumpticulis propriis ad sublevandos confessores, 240. Invitat Carthaginem pauperes quos sua Ecclesia alere non potest, 363, 364. Quantitas Cypriani propria, 327. Revelatione cognoscit futuram persecutionem, 242; III, 799, 856. Praedicit crudeliorem quam antea persecutionem, 350. Deus revelat Cypriano pacem brevi futuram, 239, 244. Revelatio ostensa Cypriano, 407. Revelatione cognoscit appropinquare sibi et Cornelio diem agonis, III, 974. Fratres non esse unanimes in precando, 242. Dormitare in precibus, 243. De victu parco et sobrio potu divinae admonitiones, 244. Cypriano saepe revelatum ut praedicet non esse lugendos mortuos, 596. Deum consulit, 407. Legem aliis non imponit, in baptismi controversia, III, 1081, 1110, 1126, 1147, 1151. Praedicator veritatis et proditor unitatis nonnullis videtur, III, 1116. Vocatus pseudo-Christus, et pseudoapostolus, III, 1176. Tacito nomine carpitur, III, 1185. Haereticorum stupore praeditus dicitur, ibid. Accusatur quod errores omnium Ecclesiarum corrigere voluerit, ibid. Querelae Cypriani de Stephano, III, 1133. Imprimis quod sacerdotes veritatem et unitatem tenentes abstinendos putet, ibid. Pro honore Ecclesiae et unitate pugnat, III, 1116. Parum videtur Cypriano quod plebem voce erigat, nisi etiam divina lectione confirmet, 652, 653. In libris ipse se designat, 420. Utilitas litterarum Cypriani, ibid. Magnis semper sensibus loquitur, ibid. Firmilianus missa a Cypriano scripta quasi sua propria suscepit, 1157. Non in transcursu legit, sed saepe memoriae mandarit, ibid. Cyprianus ob confessionem nominis relegatus, 414. Primus apud acta proconsulis confitetur, 421, 423. Prior inter martyres quia prior confessus est, ibid. Cypriani successus ante passionem, 432. Vult pati Carthagine, ibid.

D
    Daemon non potest terram movere, sed praesciens terrae motus, id facturum se simulat, III, 1164. Daemones fugantur a Christianis, 574, 575. Daemones poetae norunt, 573. Daemonia principalia, III, 1164.
    Damnatorum diversae poenae, 798.
    Daniel Deo devotus, 667. Noluit adorare Bel, 354; III 973. Laudatur, 482, 490. Danieli prandium divinitus apparatur, [Col. 1203] 534, 609. Daniel consultus a Nabuchodonosore, 606. Minas regis vicit, 793.
    DATIVA, 281.
    DATIVUS a Badis, III, 1061. Dativus in metallo constitutus, 414, 420.
    Davidem Saul persequitur, 641, 667. David saltavit ante arcam, 782.
    Debita Dominus appellat peccata, 534.
    Decimae levitis concessae, 398. De patrimonio nec decimas damus, 518.
    DECIMUS presbyter, 272.
    DECIUS tyrannus, III, 774. Bello et armis victus, III, 774. Ejus odium in sacerdotes, III, 774. Patientius audiebat levari adversum se aemulum principem, quam Romae constitui Dei sacerdotem, ibid. Miratur constantiam Celerini, 321.
    Defunctorum vultus per imaginem detinentur, 565.
    Delicata jactatio, 590. Delicatae mentis ignavia, 583.
    Delicta ubique flagrant, 214. Delictorum aestuantium vapor, 296. Delicta nostra reputemus, 483. Delicta fiunt religiosa, 212.
    Delimare, 232
    Delinimenta aurium, 785.
    Delinquendi nullus metus, 551.
    Demetrianus ventitabat ad Cyprianum, 545. Studio magis contradicendi quam discendi, ibid. Adversus Christianos odia seminabat, ibid. Dicebat imputari illis debere omnes mundi calamitates, 546.
    DEMETRIUS episcopus, III, 852. Demetrius Leptiminus, III, 1065.
    Denotata a filio Noe nuditas, 375.
    Depopulatur matrimonium Felicissimus schismaticus, III, 797.
    Deposita Ecclesiae oblata, III, 726, 729, 756
    Desaltantur fabulosae libidines, 785.
    Detractio vetita, 777.
    Detriumphare, 786.
    DEUS nomen est illi, 577. Deum Patrem cognoscunt gentiles, III, 1068. Deo nomen nullum, 577. Dicta vulgi, Deus videt, ibid. Deus est omnium Dominus, 575 Videri non potest, 576. Dei templum totus est mundus, ibid Dei visio perpetua, 564. Eleemosynis pauperum foeneratur, 613. Videt corda et pectora singulorum, 488. Mundi rector est et Dominus, 548. Nihil fieri potest, nisi quod aut fecerit Deus, aut fieri permiserit, ibid. Nihil fit aut ignaro Deo, aut non permittente, 483. Falli non potest, 672, 761. Judicis majestate metuendus, 492. Deus irascitur, 549. Non irridetur, 488, 672. Placandus longa satisfactione, 334, 478. Ira Dei jejuniis et fletibus placanda, 489. Deus indulgens et severus, 314. Praeceptorum suorum exactor diligens, ibid. Domini indulgentia ut Deum Patrem vocemus, 526. Dei patientia, 625. Deus cur patiens, 755. Indulgens semper et bonus, 494. Judicium differt ut homo convertatur, 624. Cordis auditor est, 522. Penetrat in abdita et occulta, 521. Habenti Deum nihil deerit, si ipse Deo non desit, 534. Unus omnium Dominus Deus, 575. Rex unus apibus, dux unus gregibus, mundi rector unus, 576. Unus est et ubique totus diffusus, 577. Dei est omne quod possumus, 201, 202. Spectat nos certantes, 356. Deus pacis et concordiae magister Christus, 524. Deus precandus, 241, 242. Deus solus est colendus, 654, 657. Credentium et intelligentium pater, 531. Deum Patrem non habet qui Ecclesiam matrem non habet, 503. Deum vel sero cognoscite, 561. Credendum Deo, ibid. Homo de servo exigit servitutem, et Dominum Deum suum non agnoscit, 550. Deus non cognoscitur nec timetur, ibid Non colitur, 568. Non quaeritur nec timetur, 548. Dei arcana perspici non possunt, 760. Deus loquitur in nobis, 354. Conscientiae nostrae judex est, 672. Deus in nostra dedicandus est mente, 576, 577. Sacerdotes facit, III, 768, 401. Dei opera perfecta sunt, III, 1015. Personam non accipit, III, 1016. Dei et Christi dilectioni nil praeponendum, IV, 746. Deus ignotus, III, 1160.
    Dextralia, 451.
    Diabolus invidia periit et perdidit, 634, 640. Hominem ad imaginem Dei factum impatienter tulit, 634. Nihil potest sine Dei permissu, 772. Diabolo potestas adversus nos datur, 537. In pace subdolus, in persecutione violentus, 640. Latentia tela frequentiora sunt, ibid. Videns idola derelicta invenit haereses et schismata, 497. Haereticos non impugnat, sed eos quos videt stare, III, 904. Fortiorem quemque magis aggreditur, 236. Non gestit evertere quos suos jam fecit, III, 834. Diabolus eos lacessit in quibus Christum cernit habitare, III, 835. Hoc est semper opus diaboli, ut servos Dei mendacio laceret, III, 776. Totum detriumphaverat mundum, 786. Semper mendax et fallax, 338. Blanditur ut fallat, 460. Diaboli astutia et artes, 495. Nos circuit, 639. Obrepit frequenter et penetrat. 339. Diaboli altaria, III, 812; IV, 473. Diaboli comparatio [Col. 1204] cum Christo, 618. Torquetur ab exorcistis, 1151. Diabolo resistendum, 779. Quomodo vincendus, 653. Diabolum interficere, 421.
    Diaconos apostoli sibi constituerunt, episcopatus sui et Ecclesiae ministros, 396. Solemnibus adimpletis diaconus calicem offert praesentibus, 485. Diaconi cum presbyteris regere solent confessores, 253, 254. Singuli presbyteris ministrant apud confessores, 231. Apud diaconum exomologesis, 259. Diaconus contumeliosus in episcopum suum, 394. Diaconorum ordinationes quomodo faciendae, III, 1026. Diaconus abstentus quia cum virginibus in eodem lecto deprehensus, 369.
    DIANA Taurica, 571.
    Dies omnibus aequaliter nascitur, III, 1149. Illuminat aequaliter, 620. Dies festi, 565. Dies octavus, id est post sabbatum primus, III, 1018. Dies negandi Christianis praestitutus, 467. Dierum saecularium cursus, III, 1015.
    Digitis loqui, 785.
    Dii quos adorant gentiles adjurantur et torquentur a Christianis, 555. De corporibus ejiciuntur ejulantes, ibid., 575. Tremunt sub manu Christianorum, 555 Quid sint interrogati, respondent audientibus gentilibus, ibid. Christiani deos palam et in ipso foro destruunt, 554. Publice confundunt, dum se Christianos esse pronuntiant, ibid. Deos clausos ne pereant tutela custodit, 555. Turpe est eos colere quos ipse defendas, ibid. Dii profani, 634. Deorum mater Idaea, 571. Dii vernaculi Romanorum, 569. Deos non esse quos colet vulgus, 564.
    DIOGA Leptimagnensis, III, 1099.
    Dionysiana, III, 1095.
    Dionysius schismaticus, III, 713.
    Disciplina ecclesiastica, 319, 333, 365; III, 729, 799. Disciplinae ecclesiasticae vigor enervatus, IV, 781. Disciplina Deifica, 648; III, 1022. Evangelica, 311, 334. Disciplina Christiana longa pace corrumpitur, 468. Disciplinae Dominicae corona, 289. Disciplina innocentiae, 552. Disciplinae severitas. 415. Disciplina religionis et veritatis, 386. Disciplina robusta legis Dominicae, 286. Disciplinae magisterium, 324. Disciplinae exploratio, III, 768. Disciplina Dei observanda, 769. Disciplinae observatio, 365. Fundamentum religionis et fidei de observatione et disciplina, 441. Disciplina custos, spes, fidei, retinaculum, dux itineris salutaris, fomes ac nutrimentum bonae indolis, magistra virtutis, 440, 441. Nihil tam necessarium quam debita severitas divini vigoris, 308. Saluti ecclesiasticae consuli non potest, nisi disciplinae semper custodita ratio servitur, 309. Disciplina apud Romanos severitas, ibid. Disciplina gladiatoria, 206.
    Discipuli reliquerunt Christum, III, 896. Vocantur sal terrae, 530.
    Discordantes damnati, 536. Discordes sunt adversarii Christi, 503. Discordia non potest pervenire ad regnum coelorum, 510, 539. Discordia nec baptisma sanguinis ablui potest, 510, 536. Discordiae seminatio, III, 790. Discordia recrudescunt, III, 704, 833. Discordiae furor, III, 835; 1050; IV, 505, 510, 512. Discordiarum virus, 650. Discordiosus stylus, III, 705. Discordiosa oratio, IV, 509. Discriminalia, 451.
    Dispositio divina, 336; III, 704, 1123, 1130, 1147. Dispositio ecclesiastica, 340.
    Dissensionis malum, 517. Dissensionis insania, III, 833.
    Dissimulandi locus non est quando fraternitas decipitur a quibusdam, 251.
    Dives sterilis, 613. Dives nemo est in saeculo, 611. Divites semper trepidi, 219, 220. Eorum miseria, ibid. Divites per divitias suas pereunt, 474. Divitis peccatoris os et lingua magis torquebantur, III, 800. Divitiae non tantum contemnendae, sed et periculosae, 533.
    Divinitatis veritas repudiata, III, 1160.
    Divisiones mensurnae, 324.
    Doctor audientium, 287. Doctores presbyteri, ibid.
    Doctrinae adulterinae, 336.
    Dolor testis versitatis, 582. Dolorem fratris proprium computare, 360. Dolere oportet sapienter, 438.
    Dolosus operarius, III, 1176.
    Domesticorum cura, 771.
    Domicilium unitatis et veritatis, III, 732.
    Dominicum celebrare, 386, 612. Dominico legere, 320. Dimissi e Dominico Christiani, 784.
    Dominis servos obedire debere, 771. Dominos erga servos suos mitiores esse oportet, ibid.
    Dominus major quam diabolus, 655; III, 1192. Dominica pax, III, 1127.
    Domus Ecclesiae, 506.
    DONATA, 281.
    DONATUS, 191 et seq. Donatus presbyter, 234. Donatus episcopus Carthaginensis, III, 810. Donatus episcopus, III, 852, 1036. Donatus a Cibaliana, III, 1069, 1095. Donatus [Col. 1205] martyr, 281.
    DONATULUS, 346. Donatulus a Capsa, III, 1070.
    Dormitio, 368, 399.
    Dubitatio legitima non debet reprehendi, III, 763.
    DUCENARIUS procurator, III, 1030.
    Duo aut tres si convenerint in nomine Christi, quomodo intelligendum, 509.

E
    Ecclesia in multitudinem latius extenditur, 501. Per totum orbem radios suos porrigit, 502. Per universam terram ramos extendit, ibid. Una mater fecunditatis successibus copiosa, ibid. Corpus totius Ecclesiae, cujus per varias quasque provincias membra digesta sunt, 307. Ecclesia una per totum mundum, III, 790. Ecclesia catholica, 345. Ecclesia in episcopo et clero et stantibus omnibus, 299. Non est lapsorum numerus, ibid. Ii sunt Ecclesia qui in domo Dei permanent, III, 807. Ecclesia catholica quae una est et vera, III, 1037. Quinam in Ecclesia remanere non possint, III, 720. Qui plantatus non est in praeceptis Dei Patris, solus potest de Ecclesia discedere, III, 731. Et cum haereticis remanere, ibid. Plantati non sunt a Deo qui ab Ecclesia discedunt, III, 807. Ecclesiae catholicae radix et matrix, III, 710. In Ecclesia frumentum et zizania, 344. Ne apostolis quidem hanc potestatem concessit Deus ut paleas a tritico secernerent, ibid.; III, 791. Christus in Ecclesia praesidet et spectat, 618. Christus Ecclesiam instituit et fecit, 509. Ecclesia humana quae a schismaticis instituitur, III, 790. Ecclesiae catholicae corpus, III, 702. Ecclesia plebs sacerdoti adunata, 406. Oravit Christus ut unum simus quomodo Pater et Filius, 539. Alia confessio est unam esse Ecclesiam confiteri, 343. Una est Ecclesia, 336, 406, 500, 517; III, 734, 1140. Una et sola est, 392. In Christo unum corpus cui numerus noster adunatus est, 384. Ecclesia corpus unum, 517. Unanimitatis hospitium, 506. Christus non multitudini, sed unanimitati plurimum tribuit, 508. Ecclesiae unitas sacramentis coelestibus cohaeret, 504. De unitate Patris et Filii et Spiritus sancti plebs adunata, 536. Ecclesiae unitas de divina firmitate veniens, 504. De divinae dispositionis ordinatione veniens, III, 1046. Dominus insinuans unitatem de divina dignatione venientem, dicit: Ego et Pater unum sumus, III, 1141. Christi pariter atque Ecclesiae unitas cohaerens individuis nexibus, III, 727. Unus Deus et Ecclesia una, 517. Una est Dei domus, 371. Unus Christus et una Ecclesia, III, 1116. Non alia domus est praeter unam Ecclesiam, 506. Christi tunica cur scissa non est, 505. Dominici gregis animus et corpus unum, 340. Novatiani mentiuntur in interrogatione, cum Ecclesiam non habeant, III, 1144. Si Ecclesia apud Novatianum fuit, apud Cornelium non fuit, III, 1140. Ecclesiam spondet diabolus ut ab Ecclesia avellat, 338. Ecclesia non est apud haereticos, quia una est et dividi non potest, III, 1131. Dictitabant suis schismatici simul se reversuros in Ecclesiam, III, 823. Unitas firmiter tenenda et vindicanda, 501. Maxime episcopis, ibid. Una Ecclesia quae in aeternum vivit et vivificat, 409.
    Ecclesia scindi aut dividi non potest, III, 734, 1131, 1141. A Christo non recedit, 106. Unitas separari omnino et dividi non potest, III, 1141, 1142. Unitas Ecclesiae dividi non potest, III, 790; IV, 504. Unitas Ecclesiae de coelo et a Patre venit, 505. Sceleratus qui putat scindi posse unitatem Dei, ibid. Ecclesiam nulla res separare poterit a Christo, 384. Ecclesia adulterari non potest, 502. Incorrupta est et pudica, ibid. Ecclesia incorrupta, III, 1117. Aqua Ecclesiae adulterari aut corrumpi non potest, ibid. Ecclesia nunquam omnino recedit a Christi doctrina, III, 807. Ecclesia non scissa neque divisa, sed sacerdotum sibi invicem cohaerentium glutino copulata, 406. Universae Ecclesiae cum Cypriano unitatis vinculo copulatae, 405. Omnium Ecclesiarum consensus, in damnando Novatiano, III, 994. In causa lapsorum differenda, 335. In eadem causa dijudicanda, III, 1033. Venerabilis omnium Ecclesiarum auctoritas, III, 1184. Sola Ecclesia gratiam Christi et veritatem possidet, III, 1044, 1065. Omnis potestas et gratia in Ecclesia constituta est, III, 1161. In Ecclesia gratia et veritas omnis est, 409.
    Ecclesia tenet et possidet omnem sponsi sui et Domini potestatem, III, 1116. Ecclesia prius sterilis, 688. Nuptiae Christi et Ecclesiae, 383. Plebs gentium, Judaeis cessantibus, ad nuptias Christi et Ecclesiae confluxit, ibid. Sola Ecclesia sponsa est Christi, III, 1132. Sola filios Deo generare potest, ibid. Ecclesia Christi sponsa, 502. Sola Ecclesia filios Christo parit, III, 1167. Christus cum iis non est qui extra Ecclesiam colliguntur, 509. Nulla salus extra Ecclesiam, 503. Extra Ecclesiam sine communicatione et pace pereunt, III, 1050. Damnati a semetipsis qui ab Ecclesia discedunt, 333; III, 726. Separatus ab Ecclesia [Col. 1206] damnatus a semetipso, 513; III, 1116. Ecclesiae unius caput et radix, III, 1111. Ecclesiae resistens non est in Ecclesia, 500. Nihil extra Ecclesiam licere, ibid. Gratulandum est cum lupi et canes ab Ecclesia separantur, 506. Ne columbas et oves praedentur, ibid. Alienus et profanus qui non habitat in domo Dei, III, 1142. Nec vita nec salus extra unitatem, 371, 504. Non facilius evadere extra Ecclesiam quam extra arcam Noe, 503. Non est cum Christo qui se a cleri ejus et plebis societate secernit, 513. Quidquid a matrice discesserit, vivere non poterit, 517. Mortui sunt qui extra Ecclesiam sunt, 409. Extra Ecclesiam nihil potest solvi aut ligari, III, 1114. Haeresis macula nec sanguine abluitur, 510. Nemo martyr extra Ecclesiam, ibid. Martyrium in haeresi non corona fidei, sed poena perfidiae, 511. Occidi talis potest, coronari non potest, III, 783, 1124; IV, 511, 515. Occisus extra Ecclesiam propter nomen non coronatur, III, 783. Mors in confessione nominis extra Ecclesiam non est fidei corona, sed poena perfidiae, III, 835. Nunquam admitti in Ecclesiam possunt qui in impudica obstinatione perseverant, 370. Christus super petram aedificavit Ecclesiam suam, III, 1061, 1168. Aedificata super Petrum, III, 806, 1114; IV, 406, 410, 628. Una a Christo Domino super Petrum origine unitatis et ratione fundata, III, 1043, 1114; IV, 410. Una est et super unum, qui et claves ejus accepit, III, 1116. Ecclesiae fundamenta collocata super Petrum, III, 1168. Ecclesia prima et una super Petrum fundata, 668. Super Petrum unum, 500. Ecclesia principalis, III, 818. Ecclesia mater, 341; III, 704, 1125. Nemini clauditur, 627. Ecclesia instar paradisi, III, 1116. Ecclesiae typus Anna, 522. Ad Ecclesiae majestatem non pertinet quid apud se haeretici et schismatici moliantur, III, 808. Mater Ecclesia plangit plurimorum ruinas, 249. Ecclesiae filii, III, 1167. Ecclesiae gloria praepositi gloria est, 236. Ecclesia candida et purpurea est, 240. Ecclesiastici corporis compago, III, 790. Ecclesiae gubernandae libra, III, 992. Ecclesiae septem, 689.
    Ecstasis, 253. Ecstasis mulieris a daemone correptae, III, 1164.
    Edicta feralia, III, 775; IV, 356.
    Editio muneris, 617.
    EGNATIUS, martyr, 323.
    Electus ad gloriae praemium, 515.
    Eleemosyna a Christo praecepta, 607. Eleemosynae bonum, 728. Eleemosyna commendata, 540, 603. Nemini neganda, 730. Eleemosynis animae a morte liberantur, 492. Eleemosyna peccata purgat, 603. Non fiat ad ostentationem, 757. Eleemosynis insistere, 492. Qui dat minimis Deo fenerat, 541. Multorum precibus exorat qui pauperes juvat, 449. Christo praestatur quidquid pauperi praestatur, 620. Opibus et facultatibus Domino fenerandum, 493 In eleemosynis et opere mediocri voluntas satis est, 732. Christus cibandus, 449. Pauper vidua Eliam filiis praetulit, 614. Peccat qui se et filios Christo anteponit, 615.
    Elementa non sunt colenda, 655.
    Eloquentia mundi non est regnum Dei, 770.
    EMERITA, 279, 281.
    Emeritensis plebs, III, 1021.
    Emit sordibus ut fulgeat, 216.
    ENOCH translatus, 598, 684.
    EPICTETUS episcopus Assuritanus, 389.
    Episcopos Deus facit, III, 711, 768, 803; IV, 396, 398, 401. Episcopus judex ad tempus a Deo datus, 402. Ecclesia super episcopos constituta, 298. Hoc divina lege fundatum, ibid. Ecclesia cui de Domini indulgentia praesumus, 361. Deus et Christus ejus episcopum fecere Cornelium, III, 768, 770. Episcopis commissa sibi divinitus castra servare debent, III, 1135. Christus sponsam suam episcopis commendavit, III, 1068. Apostolos, id est praepositos elegit Dominus, 396. In Ecclesia praesident, 501. Successores sunt apostolorum, III, 707, 1071, 1169. Ecclesiam gubernant eadem potestate ac apostoli, ibid. Unus in Ecclesia ad tempus sacerdos et judex vice Christi, III, 803. Episcopus unus est, 403. Unus in Ecclesia, 803. Unus divina ordinatione delectus, III, 974. Unus in Ecclesia catholica, III, 727. Episcopus non est adulter et extraneus episcopus, III, 790. Episcopus in Ecclesia, et Ecclesia in episcopo, 406, 396. Alium episcopum constituere, aliam Ecclesiam constituere est, 340. Si quis cum episcopo non sit, in Ecclesia non est, 406. Episcopatus unus, 501. Cujus a singulis in solidum pars tenetur, ibid. Episcopatu Cornelii omnium episcoporum consensu firmato, foris est quisquis episcopus esse voluerit, III, 773. Episcopatus unus episcoporum multorum concordi numerositate diffusus, III, 790. Singulis pastoribus portio gregis ascripta, III, 821. Unitas episcopalis, III, 791. Corpus sacerdotum unitatis vinculo copulatum, III, 995. Multi sacerdotes unum gregem pascunt, ibid. Oves universas fovere debent, ibid. Decretum Cornelii cum omnibus [Col. 1207] omnino episcopis in toto mundo constitutis, III, 1031; IV, 334, 335, 399. Si quis episcopus haeresim facere, et gregem vastare tentaverit, caeteri subvenire et oves colligere debent, III, 991. Quantum scelus maledicere sacerdotibus, III, 802. Quantum reverentiae debeatur sacerdotibus ex Scripturis probatur, 396. Episcopi vindicantur a Deo, ibid. Episcopos contemnens non est cum Christo, 513. Episcopo assurgendum, 773. Episcoporum auctoritas, 298. Schismata ex contemptu episcoporum, 402. Episcopus potest de diacono contumelioso statim vindicare, 394. Gratum id haberent collegae omnes, ibid. Diaconus in episcopum contumeliosus audaciae suae poenitentiam agere debet, 396. Episcopus etsi legitime ordinatus jam episcopus non est, si ab unitate recedat, III, 791. Si depositi ob idololatriam episcopi in furore permanserint, separandus ab illis populus, 392. Episcopus adulter et extraneus, III, 790. Episcopis concessa libertas in rebus non decisis, III, 787, 821 1110, 1126, 1129. Rationem actus sui Domino solo reddent, ibid. Episcoporum electiones quomodo faciendae, III, 1025, 1026. Electionis episcopalis forma, III, 768. Episcopi sine ordinationis lege constituti, 507. Episcopatum nemine dante, ibid. Episcopi qui eligendi, III, 1027. Episcopi sacerdotes sunt Dei et Christi, 388. Episcopus non sit litigiosus nec contentiosus, III, 1135. Episcopi sani et integri, 392. Debent esse humiles, 401. Episcopi portio major est in gaudio communi, 235, 236. Episcoporum conventus animi, III, 1158. Episcopatus vigor, III, 798; IV, 394. Nihil episcopum terrere debet, III, 798. Ascribetur episcopis in die judicii, si ovem sauciam non curaverint, III, 780, 781. Oportet episcopum non tantum docere, sed et discere, III, 1135. Ille melius docet qui quotidie crescit et proficit discendo meliora, ibid. Episcopum decet praesentibus fratribus immolari, III, 976. Episcopus providere debet paci et tranquillitati, 335. Episcopi poenitentiae subjecti, III, 1029, 1031. Episcoporum plurimorum vitia ante persecutionem Decii, 470. Episcopi quidam sacrificaverunt idolis, III, 777. Episcopi pessimae conversationis, III, 1194. Episcoporum male viventium damnatio, 390. Episcopus episcopi, 402. Episcopus episcoporum nullus est, III, 1085. Non minor episcoporum auctoritas in Africa, III, 822. Episcopum oportet per clericos scribere, 287.
    Epistola clerica, 229. Epistola authentica, ibid.
    Epulae largiores vitandae, 244. Epulis atque coenis inhiare, 391.
    Equuleus extendens, 213, 476. Equuleo corpus extensum, 795. Erratici spiritus, 203.
    Error pro veritate, 491. Errandum ideo non est, quia aliquando erratum est, III, 1125. Erranti simpliciter ignosci potest, III, 1117. Errori adhaerens, prudens et sciens, peccat, sine ignorantiae venia, ibid. Errantes sequi non oportet, III, 1160. Erroris alieni particeps, 343. Error consuetudinis, III, 1170. Affectura erroris, III, 1060. Error schismaticus et haereticus, 344.
    ESAU primatus suos perdidit, III, 1126; IV, 634. Fratri suo Jacob inimicus, 641.
    ETECUSA, 277.
    Ethnici et publicani, III, 1143. Ethnicorum mores corrupti, 211. Christianos oderant antequam noscant, 575.
    Eucharistia est sanctum Domini corpus, 254. Eucharistiae institutio, 376. Christus suum corpus et sanguinem obtulit, ibid. Sacrificium Patri seipsum primus obtulit, 383. Eucharistiam facere, III, 1055. Invocatione non contemptibili Eucharistiam facere, 1165. In sui commemorationem fieri praecepit ut ipse Patri offeretur, 383. Eucharistiam indignis dare est sanctum Domini corpus profanare, 254. Domini corpus inquinatis manibus accipere, 484. Ore polluto sanguinem Domini bibere, ibid. Exhalantibus scelus faucibus corpus Domini invadunt, 478. Ad sanctum Domini corpus sordidis manibus accedunt, ibid. Vis infertur corpori et sanguini Domini, 479. Plus in Dominum manibus et ore delinquunt quam cum eum negaverunt, ibid. Vid. LAPSI. In corpore violato Eucharistia non permansit, 485. Tanta est potestas Domini, tanta majestas, 486. Cinis pro Eucharistia in manibus hominis qui negaverat, ibid. Similis sibi ipsi linguam laniat propriis dentibus, 484. Mulier post communionem indignam gladio se trucidat, 486. Dominus discedit cum negatur, 487. Eucharistia gestata in manu, 486, 631, 784. Dextra quae Domini corpus accepit ipsum complectatur, 357. Sanctum Domini in arca reconditur ad domesticas communiones, 486. Firmilianus indignatur quod non baptizati contingunt corpus ei sanguinem Domini, III, 1172. Quam caute procedere debeant qui corpus Christi secum ferunt, 784. Eucharistia quotidie percipitur, 350. Eucharistiam quotidie accipimus, 531. Eucharistia apud haereticos fieri non potest, III, 1041. In Eucharistia sanguis Christi, 384. Vini mentio ut Domini sanguis intelligatur, 378, 379. Si vinum tantum quis [Col. 1208] offerat, sanguis Christi coepit esse sine nobis, 384. Si aqua sit sola, plebs incipit esse sine Christo, ibid. Sanguis Christi non offertur si vinum desit in calice, 382. Non potest sanguis Christi esse in calice, quando vinum desit calici, 375. Vino Christi sanguis ostenditur, ibid. Vinum Christus sanguinem suum dixit, 381. Aqua sola non potest exprimere Christi sanguinem, 382. Sanguinem Christi non possemus bibere, nisi Christus prius calcatus fuisset et pressus, 379. Redolere per saporem vini sanguinem Christi, 386. Sanguinem propter Christum fundere non possumus, si sanguinem Christi erubescimus bibere, ibid.
    Eucharistiae effectus, 382. Epotato sanguine Christi exponitur memoria veteris hominis, 383. Dandus Christi sanguis poenitentibus, ut suum pro Christo fundant, III, 856. Fideles quotidie bibunt sanguinem Christi ut sanguinem pro Christo fundant, 350. Idoneus non est ad martyrium quem non accepta Eucharistia erigit, III, 856. Eucharistia accipientibus tutela, ibid. Ora post corpus et sanguinem Domini idolorum reliquias respuerunt, 466. Sanctificata ora coelestibus cibis, ibid. Eucharistia accipienda cum timore, 774. Oramus ne intercedente aliquo graviore delicto abstenti, a Christi corpore separemur, 531. Eucharistia non prodest indignis, 487. Christus eorum panis qui corpus ejus contingunt, 531. Panis noster Christus, ibid. Unanimitatem Christianam ipsa etiam Dominica sacrificia declarant, 384; III, 1141. Eucharistia nihil prodest sine operibus, 751. Eucharistia est unde baptizati unguntur, III, 1040, 1041.
    EUCHRATIUS episcopus, 362. Euchratius a Thenis, III, 1064.
    EUGENIUS ab Ammedera, III, 1065.
    EUTYCIANUS episcopus, III, 1036; IV, 424.
    Evangelica lex, 387; III, 1114. Evangelica lex et Dominica traditio servanda, 387. Evangelici sacramenti unitas, 343. Evangelica communicatio, 304. Evangelica veritas, ibid.
    Evangelium non potest in parte consistere et in parte nutare, 482. Martyres nihil possunt contra Evangelium, 483. Per Evangelium martyres fiunt, 304. Frustra Evangelium asserere volunt qui se ab Ecclesia separant, 340.
    EVARISTUS de episcopo jam nec laicus, III, 726. Evaristus schismaticus, III, 714.
    Exaltationis contentio non potest esse apud Christianos, 645.
    Examinandum est per multos quod per multos commissum est, 312.
    Exarmatur fides populi, III, 816.
    Excessus collegae Cypriani, 228, 229.
    Excitari de presbytero, III, 730.
    Exempla fiunt quae facinora esse destiterunt, 208 Exemplum litterarum quorumdam lapsorum, 303.
    Exerrans a via veri itineris, 517.
    Exitus gloriosae mortis, 329.
    Exomologesis, 251, 256, 257, 259, 260, 263, 281, 370, 479, 488, 490, 778; III, 794. Secundum disciplinae ordinem ad exomologesin venitur, 251, 257. Daniel post innocentiae gratiam facit exomologesin, 490.
    Exorcistarum potestas, III, 1151. Exorcistae cujusdam laus, III, 1164, 1165. Exorcismorum vis, 203 et seq., 555, 559. Exorcizare daemonia, 783.
    Expeditionis dies, 519.
    Exploratio disciplinae, III, 768. Dei exploratio, 391.
    Expugnator domesticus, 474.
    Expungere necessitates fratrum, 330.
    Extollentiam diligere, 516.
    Extorris, 261, 262, 272, 274, 276, 332. Extorres et profugi, III, 781. Extorres bonis omnibus spoliati, 261. Extorres cathedrae et plebis, III, 726.
    Exsultantia in sensu, 419.

F
    FABIANUS, vir nobilissimae memoriae, 312. Fabianus papa, III, 810. Fabianus episcopus Romanus, III, 1140. Fabiani locus, id est cathedra Petri, III, 772.
    Fabula Graecae libidinis 782. Fabulis studentibus, 195.
    Facies incorrupta, 460.
    Facilitate sua molestus, 285.
    Facinoris veritas dolore corporis exprimitur, 554.
    Factio haereticae pravitatis, III, 726. Factio discrepans, III, 706.
    Factura Dei adulterari non debet, 454.
    Facultas transcriptionis, 316.
    Facundia venenata, III, 833.
    Fallacia odiosa fidelibus, 671. Fallacia caeca et latebrosa, 496. Impleta fallacia, 613.
    Falsarii, 552, 643.
    [Col. 1209] Fames aeterna, 363.
    Fasces duodecim consulum, 266.
    Fata tria, 278.
    Fatiscentis anni induciae, 194.
    FAUSTINUS episcopus, III, 851. Faustinus Lugdunensis, III, 990. Germinius Faustinus, presbyter Africanus, 399.
    FAUSTUS episcopus III, 1021. Faustus a Timida Regia, III, 1069.
    FAVORINUS acolythus, 301.
    Fax. Faces ad inflammandam fidem, 296.
    FEBRIS dedicata, 570.
    FELICIANUS acolythus, III, 809.
    FELICISSIMUS schismaticus, 329, 330, 332; III, 707, 708, 728, 797, 808. Minatur secum in morte non communicaturos qui obtemperaverint Cypriano, 330. Ejus presbyterium, III, 707. Quinque presbyteri ei copulati, 333. Abstentus a Cypriano, 330. Satelles Novati, III, 728. Fustes et gladios et lapides minatur, III, 798, 799. Dudum abstentus a plurimis episcopis, III, 797. Romam venit, sed ab Ecclesia pellitur, ibid. Ejus scelera, III, 799. Pars Felicissimi nec de sacrificatis, nec de haereticis, 333. Episcopos potest colligere, 818. Plures sunt qui adfuerunt judicio schismaticorum, quam qui eos sequuntur, 823.
    FELICISSIMUS catholicus, 428.
    FELIX episcopus, 346; III, 1021, 1036. Felix de Caesaraugusta, III, 1028 Felix in metallo constitutus, 414, 420, 423. Felix a Dagai, III, 1061. Felix ab Amaccora, 1065. Ab Uthina, 1063. A Marazana, 1067. A Busacenis, 1069. A Gurgitibus, 1071. Felix presbyter, 272; III, 1028. Felix schismaticus, III, 810.
    Femina fortior viris torquentibus, 446. Feminarum Christianorum laus, 427. Jussit Deus ut in Ecclesia cum feminis triumphemus, ibid. Jubet ut privatim pugnas femineas caveamus, ibid.
    Feris corpus objicitur, 799. Ferae religione superatae, 786. Fera rabida nutritur in poenam hominis, 783.
    Fidelem debere esse innocentem, 756. Fidelis cur emendetur, 762. Fidelis non debet vivere gentiliter, 755.
    Fidendum in Deo solo, 737. Fidentium robur, III, 785.
    Fides nostra debet esse simplex, 760. Fidei prima lineamenta, 677. Fidei majestas, 310. Fidei et veritatis unanimitas, III, 1157. Fides una est, III, 1136. Fidei unitas de Deo Patre et de Jesu Christi traditione veniens, III, 1131. Secundum fidei merita tantum quisque accipit, quantum se credat accipere, 665. Deus sanguinem nostrum non desiderat, sed fidem quaerit, 594. Fides multum prodest, 757. Fidei robur immobile, III, 798. Fides invicta, 347. Fidei vigor sincerus, 268. Fides Christi tenenda, 297. Non perveniri potest ad Deum Patrem nisi per Filium ejus Christum, 718, 750. Ex fide sunt filii Abrahae, 377. Apud schismaticos fides sana esse non potest, III, 1195. Fidei et perfidiae nulla potest esse securitas, III, 829. Fidem recuperare, 273. Fides jacens et pene dormiens, 468. Fides scabra, III, 1194. Fides caduca accipiens, 665. Fides certa futurorum. 676. Fide mundantur corda, 1204.
    Fiducia in quaestione, 529.
    FIDUS episcopus, III, 1013.
    Figmenta terrena, 624.
    Filii Dei nuncupamur, 526. Filii Dei facti per Christum, 564. Filii Dei qui sint, 625. Filii Dei debent esse pacifici, 518.
    Filiorum amor, 435. Filii bene tractandi a patribus, 771. Filios non decet esse degeneres, 624. Filius laesi patris injuriam vindicat, III, 1121. Filii male poenitentis descriptio, III, 789. Filii Ecclesiae, 337.
    FILIUS Dei. Vide CHRISTUS.
    Finis saeculi appropinquans, 512.
    FIRMILIANUS episcopus Caesareae Cappadociae, III, 1154. Cypriani opera quasi propria suscipit, 1157. Ejus studium et amor unitatis, ibid., 1175 et seq. Cypriano rescripsit annis fere viginti et duobus post Alexandrum imperatorem, 1163.
    FIRMUS martyr, 281.
    Fisco vindicata bona Christianorum, 430. Fiscus invadit, 616. Fiscus tenet possessiones extorrium, 272.
    Flagra spiritalia, 555.
    Flamma jugis, 550.
    Flammei capili, 456.
    FLORA meretrix, 570.
    FLORENTIUS PUPPIANUS, 400.
    Floridiorum ministerium, 277.
    FLORUS, 346.
    Flumina quatuor, id est quatuor Evangelia, III, 1116.
    Fluxu sanguinis mundus intremuit, 802.
    Foenerari non licet, 759. Foenera Deo patrimonium tuum, 449.
    [Col. 1210] Fons signatus, III, 1139. Fons Ecclesiae signatus, III, 1173. Fons vix modico sudore distillat, 547. Usuris multiplicantibus foenus augere, 471.
    Fori vitia, 213, 214.
    Forma fucata in feminis, 669.
    Formidolositas, poenae merita, 793.
    Fornicatio grave delictum, 768.
    FORTUNATA martyr, 281.
    FORTUNATIANUS episcopus, 389.
    FORTUNATUS episcopus, III, 701, 703, 708, 711, 1036. Fortunatus schismaticus pseudoepiscopus, 808, 809, 810, 824. Fortunatus a Tuchabori, III, 1089. Fortunatus presbyter, 234. Fortunatus hypodiaconus, 302, 303.
    FORTUNIO martyr, 281.
    Frangere virum in feminam, 211.
    Fraternitas rupta, 334. Fraternitatis vinculum charitas, 631. Fratrem non circumveniendum, 773.
    Fraus mortale crimen est, 631. Fraudibus involuti, III, 817. Fraudatores et moechi, III, 791.
    Frendentes minae populi, 800. Fundos insidiosis fraudibus rapere, 471.
    Frondea tecta, 196.
    FRUCTUS martyr, 281.
    Fruges boni operis, 291.
    Frumentum esse possumus, 344.
    Fuci adulterini, 454 et seq.
    Fugiendum in persecutione, 471, 472. Relinquenda patria et patrimonium, ibid. Fugae Christianorum in persecutione, III, 1164. Fuga in persecutione laudata, III, 855. Non minor eorum gloria, 857. Fugam horrere non debent qui a grege interim necessitate temporis corpore, non spiritu separantur, 352. De clericis qui in persecutione recesserunt, 301. Poena illis imposita, ibid.
    Funus tuum portare coepisti, 490. Furiatae mentis odium, 644.
    Furni, III, 1095. Furnitana plebs, IV, 397
    Furor insanabilis, 392.
    Furta spiritalia, 388.
    Fustibus caesi, 416. Fustibus contundere, 476.
    FUTURUS vexillarius Privati, 307.
    Futurorum fides, 484. Futurorum metum nemo cogitat, 518.

G
    GAIUS Diddensis, 300.
    Galatia, III, 1161.
    Galea salutis, 294. Galea salutaris, 356.
    GARGILIUS episcopus, III, 1036.
    Gaudium pectoris lacrymis exprimentes, 340. Gaudium semper properat, 320. Gaudendum cum chari nostri exeunt, 586, 587. Gaudendum est in mortibus Christianorum, 435. Gaudebundus, 418.
    Gazofala, III, 1071.
    Gehennae perpetuae descriptio, 798.
    Gemelli, III, 1072.
    GEMINIUS Victor, 398. Geminius episcopus, III, 1021. Geminius a Furnis, III, 1069.
    Gemma bibere, 218.
    Genas mendacio ruboris inficere, 454.
    Genealogia equorum, 784.
    Generis sublimitas, 323.
    Gentium vocatio praedicta, 578. Gentium conversio ad Christum, 379, 383. Gentium infelicitas, III, 798, 558, 755. Gentiliter vivere, III, 764, 781, 856. Gentilium conditio alia a Judaeorum ratione, III, 1119, 1120. Gentes magis in Christum crediturae, 689. Gentes magis pervenient ad regnum coelorum quam Judaei, 693. Gentiles Deum Patrem agnoscunt, III, 1095. Gentiles saepe contemnunt dolores, 437. Gentilium matrimonia vetita, 767.
    Germaniciana, III, 1061. Germanica, 1093.
    Gestus turpes et molles, 363.
    GETULICUS, 282.
    Girba, III, 1060.
    Gladiatorum infelicitas, 618.
    Gladius spiritalis, 369. Gladius spiritus, 294. Gladii subvertendae veritatis, III, 1112.
    Gleba sterilis, 549.
    Glomeratim non invisendi confessores, sed caute, 231.
    Gloriandum in nullo, 734. Gloriandum in Deo solo, 737. Gloriarum sublime fastigium, 415. Gloriam vestram nostram computamus, 289. Gloria gemina, 418, 419.
    Glutinum concordiae, 517. Glutinum concordiae mutuae, III, 995. Glutinum cohaerentium sacerdotum, 406.
    Gomor a singulis aequaliter colligebatur, III, 1150.
    Gor, III, 1066.
    GORDIUS presbyter, 234.
    Gracilia fratrum corda, 334.
    [Col. 1211] Graeca certamina, 783. Graecae libidinis fabula, 782. Graecorum regnum, 571.
    Grana multa panem unum faciunt, 384. Grana pretiosa ex auribus dependentia, 453. Grana fortia contemnunt ventos, 591. Granorum multorum adunatio, III, 1142.
    Gratia coelestis et spiritalis, 661. Gratia Dominica, id est baptismus, III, 1125, 1126, 1149, 1151. Gratiae maturantis compendium, 198. Gratiae consummatio, III, 1170. Gratia et veritas una, 409. Gratiae spiritalis nativitas, 525. Gratia Dei gratuita, 776. Deus non accipit personam nec aetatem, sed omnibus ad gratiae consecutionem se praebet patrem, III, 1016. Coelestis gratia sine acceptione personae, 1150. Gratia pro aetate major aut minor non tribuitur, III, 1016. Spiritus sanctus non de mensura, sed de pietate atque indulgentia paterna aequalis omnibus praebetur, ibid. Gratuitum de Deo munus et facile, 221. Conversio cordis possibilis non videbatur Cypriano, 199. Quomodo mutatus, ibid. Gratiae spiritalis nativitate reparati Filii Dei esse coeperunt, 525. Surdi auditum gratiae spiritalis admiserunt, 497. Caeci oculos ad Deum aperuerunt, ibid. Nihil adversum nos potest diabolus nisi Deus ante permiserit, 536. Major Dominus ad protegendum quam diabolus ad impugnandum, 653, 663. Major est qui in nobis est, quam qui in hoc mundo, 246. Non plus potest plaga terrena quam tutela divina, ibid. Inexpugnabilem fidem plagae superare non potuerunt, ibid. Non plus valent humana conamina quam divina tutela, III, 825, 826. Nihil potest separare credentes et Christo firmiter adhaerentes, 243. Nunquam in probationibus auxilium credentibus defuit, ibid. Vinci non potest virtus ad praelium prompta, 676, 506. Manet tamen propriae libertatis arbitrium, 507. Adhaerens Christo vincit diabolum, quia Christus invictus est, 653. Schismatici Domino adjuvante per ejus misericordiam regredi possunt, III, 731. Difficile non est Deo inspirare confessori constantiam, 664. Gratiae vis in martyribus, 247. Martyrium ex alto tribuitur, 802. Totum est Dominicae promissionis et muneris, ibid. Divina dignatione contingit, 291, 594. Non periculum considerandum, sed Dei auxilium, 665. Christo debetur victoria et pugna, 790. Victoria datur a Deo, 826. Deus victores sua dignatione facit, 422, 476. Maculam pristinam assistente sibi Domino potiore virtute deleverunt, 273. Deus offert quae nefas fuerat optare, 797. Tantum quisque tentatur quantum potest sustinere, 774. Deus remunerat in nobis quidquid ipse praestitit, 418. Honorat quod ipse fecit, ibid. Non perit nisi quem constat esse periturum, 731. Nemo sibi aliquid assumat, 537. Nemo confessionis aut passionis gloriam suam ducat, ibid. Totum Deo dandum, ibid. Quis ei de saeculo metus est cui Deus in saeculo tutor est, ibid. Christi est virtus qua repugnamus, 791. Nostrum nihil est, 734. Omnis nostra observatio ad Deum convertatur, 536. Spiritum et veritatem de Christi sanctificatione accipimus, 521. Quales nos fecit Deus in secunda nativitate, tales vult renatos perseverare, 535. Nemo suis viribus fortis est, 528. Deo quis obsistit quominus quod vult faciat, ibid. Petimus ut nomen Dei santificetur in nobis, 527. Ut sanctificatio et vivificatio in nobis, Dei protectione, servetur, ibid. Ut fiat in nobis voluntas Dei, 528. Sanctificatio nobis de Dei dignatione confertur, 527. Ut Dei voluntas fiat in corpore et spiritu, 529. Ut in illis non credentibus fiat Dei voluntas, 530. Ut facere possimus quod Deus vult, 528. In nobis per fidem nostram voluntas Dei facta est ut essemus e coelo, 530. Opus est Dei voluntate ut fiat in nobis Dei voluntas, 528. Petimus ut in eo quod esse coepimus perseveremus, 527. Plus est quod adeptus es posse servare, ibid. Fides et nativitas salutaris non accepta, sed custodita vivificat, ibid. Recedente a Salomone et Saule disciplina Dominica, recessit et gratia, ibid.
    Gravitas sacerdotalis, III, 1145.
    Gremia sua tollentes, 745.
    Gregis Domini corpus, 340. Gregem custodit vice pastoris clerus Romanus, 224, 225. Grex unus pascitur ab universis episcopis, III, 996. Gregem Christi lacerare, III, 782.
    Gubernator navis in tempestate dignoscitur, 590.
    Gurgites, III, 1097.

H
    Habitacula penes Patrem multa, 801.
    Hadrumetina colonia, III, 709.
    Haereditas est in tuto quae Deo custode servatur, 616.
    Haereses et schismata, 509. Haereticae pravitatis factio, III, 726. Haeresum et schismatum venenata pernicies, 512. Haereticae pravitatis obstinatio, III, 732. Haereticae noctis tenebrae, III, 1173. Haeretica tentatio, III, 1151. Haereticae pestes, III, 1130. Haereses unde ortae, III, 821; IV, 403, 507 et seq. Haereses ex contemptu sacerdotum oriuntur, [Col. 1212] III, 805, 821; IV, 396, 403. Quia ad veritatis originem non reditur, 498. Ex livore et invidia, 641. Venienti ab haeresi manus imponitur ut accipiat Spiritum sanctum et signetur, III, 1114. Manus imponitur ad poenitentiam, III, 1129, 1130. Ita factum sub apostolis, 410. Haeresim amplexi presbyteri et diaconi redeuntes laici communicant, III, 1029, 1030. Haereses praedictae, 512, 774. Permittit haereses Deus, ut probatorum fides elucescat, 507. Haeresis non Deo, sed diabolo generat, 508. Parit et exponit, III, 1167. Non est sponsa Christi, III, 1132. Confessio in haeresi prodesse non potest, III, 1190, 1191, 1192.
    Haeretici a semetipsis damnati, 333, 661, III, 728, 1116, 146. Haeretices facit impatientia, 634. Haereticorum ineptiae, III, 823, 824, 1128, 1081. Haereticorum est calumnias nectere adversus Ecclesiam, III, 1185. Haereticorum mos, 396. Haereticorum praepositi falsi sunt Christiani, III, 1056. Haereticorum pravitatem detestati sunt apostoli, III, 1117, 1118. Non habent nec Patrem, nec Filium, nec Spiritum sanctum, III, 1060. Corruptores Evangelii falsa interpretatione, 508. Hostes Dei, III, 1058, 1083, 1087. Eucharistiam facere posse haereticos negatur, III, 1035. Potestatem non habent solvendi aut ligandi, III, 1081. Nullam habent potestatem, III, 1138, 1161. Nihil habent, III, 1071. Spes nulla, fides falsa apud haereticos, 1055. Pejores ethnicis, 1068. Fatentur adversarii Cypriani universos haereticos non habere, nec dare posse Spiritum sanctum, 1131, 1147. Stephanus confitetur Spiritum sanctum apud haereticos non esse, III, 1165, 1166. Nulla differentia inter pseudoprophetam et haereticum, 1163. Omnes haeretici et schismatici, nullo excepto, adversarii sunt Christi, 1138. Omnes antichristi, ibid. Soboles Antichristi, 1063. Non sunt Christiani, ibid. Haeretici phantasmata ignoti Dei sibi fingentes, III, 1160. Haereticorum in blasphemando consensus, ibid.
    Haeretici vitandi, 513, 772. Ave non dicendum, III, 1072. In domum nostram privatam admitti non debent, ibid. Aemuli sacerdotum, 510. Non colliguntur in nomine Christi, ibid. Sacrificia se celebrare credunt, ibid. Haeretico ordinare aut manum imponere non licet, III, 1166. Se ultro praeficiunt, 507. Eorum sacerdotium non est a divina dispositione, ibid. Episcopi nemine episcopatum dante, 251, 252. Non prodest ad salutem haeretico baptisma sanguinis, III, 792, 1121. Martyres haeretici esse non possunt, 511. Martyrium in haereticis non corona fidei, sed poena perfidiae, ibid. Extra Ecclesiam occisus non coronatur, 515. Haereticus non potest donari honore martyrii, III, 1196, 1198. Miracula etiamsi faciant haeretici, nihil eis proderit, 511. Ab haereticis virtutes fiunt in nomine Jesu, 511, 1197. Prophetiae donum nihil prodest haereticis, 511. Non idcirco aliquid non faciendum quia fit ab haereticis, III, 1111.
    HELIAM Achab nititur opprimere, 667. Helias pastus a vidua paupere, 613. Helias auriga Israel, 782. In solitudine pascitur, ibid., 609. Christi typum gerens, 615.
    HELIANA habuit uxores duas, 689.
    HELISAEUS vivificat infantem viduae, III, 1016.
    HENOCH incircumcisus, 684.
    HERCULANUS episcopus, 329, 331; III, 851, 1036.
    HERENA, mulier martyr, 281.
    HERENNIANUS hypodiaconus, 421, 422, 424
    HERENNIUS, martyr, 281.
    HERMES Trismegistus, 574.
    Hiatu soli civitates devoratae, III, 1163.
    Hibernum, 266.
    Hiems persecutionis, 266.
    HIPPOCRATES, III, 1149.
    Hippone Diarrhitorum, III, 1070.
    Hippone Regium, III, 1061.
    Histrio artem suam docens, 362. Ad communionem admitti non debet, ibid. Histrionici gestus, 211.
    Homicidium mortale crimen est, 631. Homicidii reus est qui fratrem suum odit, 645, 646. Homicidium, cum admittunt singuli, crimen est, 205.
    Homo Deo major esse non potest, 480. Hominem stare, nec moveri, 800. Homines desperati et perditi, III, 811. Homo novus, renatus, 525. Homo in muliebrem mollitiem dissolutus, 785. Homines a Deo tentantur ut probentur, 741. Homines insidiantur et serviunt, 534.
    Honora patrem et matrem, III, 1122. Honor geminatus, III, 873. Honor ecclesiasticus, 321. Honor cathedrae sacerdotalis, III, 1111.
    HONORATUS episcopus, III, 1021, 1036; IV, 359. Honoratus a Thucca, III, 1071.
    Horarum spatia, 786. Hora tertia, sexta, nona, 540, 541.
    Horrea Coeliae, III, 1070.
    Horrea clauduntur in terris, 551.
    [Col. 1213] HORTENSIANUS episcopus, III, 1021, 1036. Hortensianus a Laribus, 1062.
    Hortus conclusus, III, 1139. Horti Cypriani, 431.
    HOSTANIS sententia de forma Dei, 573. 574.
    Hostia munda, 433. Hostiae dominicae veritas, 513. Hostia fit homo latrocinio sacerdotis, 783. Hostiarum busta, 533.
    HOSTILIUS invenit Pavorem et Pallorem, 570.
    Hostis altaris, 513. Hostis exsurgit, 551. Hostes veritatis, 293.
    Humilitas in omnibus tenenda, 735. Humilitas commendatur, 233, 234, 236, 238. Humilitatis ac patientiae exemplum, 396. Humilitatis magister Christus, 352.
    HYGINUS nonus in Urbe episcopus, III, 1130.

I
    Iconium, III, 1161, 1170.
    Ictus agonis, 429.
    IDAEA mater deorum, 571.
    Idola derelicta per adventum Christi, 497. Idola dii non sunt, 654. Idola quae gentiles deos putant, 764. Idola adjurantur et flagellantur a Christianis, 555.
    Ignis aeternus, 792. Tormenta inferni nec requiem, nec finem habebunt, 562. Servabuntur cum corporibus suis animae cruciatibus infinitis, ibid. Malos excedentes aeterna flamma torquet, 592. Ad poenam rapiuntur, ibid. Ad secundam mortem de hac morte transeunt, ibid. Paleae igne inexstinguibili comburuntur, 266. Supplicia aeterna, III, 816, 827; IV, 357. Carcer aeternus, jugis flamma et poena perpetua, 550. Ignis absumet veritatis inimicos, 793. Ignes suppliciorum, 798. Ignis antecedens in die judicii, 1202. Ignis apparet super aquam in baptismate, 1201.
    Ignosci potest simpliciter erranti, III, 1117. Qui perseverat prudens et sciens sine venia ignorantiae peccat, ibid.
    Illecebra saecularis, 244.
    Immolatio pereuntium, 485. Immolasti salutem tuam, 473.
    Immortalitas cogitanda, 430. Immortalitate quomodo potiri possumus, 494. Immortalitas gloriosa mortis, 329. Immortalitates martyrum, 291. Immortalitatem Deus pollicetur, 586, 597, 603.
    Impetus consenescens, 306.
    Impositio manuum. Vid. MANUS.
    Inaudientia, 301.
    Incestae conjunctiones, 369. Incestae turpitudinis sapientia, 211.
    Indulgentia et privilegium societatis, 304. Indulgentiae privilegium, ibid. Indulgentia Ecclesiae, III, 1125. Indulgentia Domini, 268. Indulgentia divina, 311. Indulgentiae divinae gratia, III, 1113. Indulgentiae poenitentibus non neganda, III, 794. Indulgentiae medicina, 311. Indulgentia salutaris datur credenti, 563. Indulgentiam poenitentibus Dominus pollicetur, III, 788, 793. Indulgentia de Deo potitur, 534. Indulgentia humana, III, 1022.
    Indumentum Christi, 490, 492, 495, 504.
    Inertiae veteris somnus, 519.
    Infantes in primo ortu plorantes nihil aliud faciunt quam deprecantur, III, 1019. Infantes nascentes incipiunt a lacrymis, 630. Infantes puellae ad sacrificia deferebantur, 485. Apud idolum panis mero mistus qui de immolatione supererat infantibus tradebatur, 486. Infantes parentum manibus impositi vel attracti ad simulacra, 473. Amiserunt quod in primo nativitatis exordio fuerant constituti, ibid. Eorum querelae in die judicii de parentibus parricidis, ibid. Parentes parricidae qui infantes ad sacrificia trahunt, ibid. Infantium baptisma, III, 1017. Infantium martyrium, 354.
    Infirmorum cura commendatur, 326, 327. Infirmis in exitu subveniendum, 347. Infirmi visitandi, 777.
    Infulae honorum, 220.
    Inhumanitas culpanda in episcopis, III, 784.
    Inimicus metuendus cum latenter obrepit, 495. Inimici diligendi, 759.
    Initiare confessionis exordia, 416.
    Injuriam patiuntur, qui facere se credunt, III, 815. Injuriam beneficium vocant, 479. Injuria omnis contemnenda, 590. Injuriae remittendae, 750.
    Innocens nemo est, 523. Innocentiae custos timor, 202.
    Inosculatio, 768.
    Institutionis ecclesiasticae sanctitas, III, 704.
    Intercepta poenitentiae lamentatio, 479.
    Internecinum in baptisma, III, 1202.
    Interrogatio in baptismo, III, 1040, 1143.
    Invidiae impetus, 285. Invidia grassatur in terris, 641.
    Invidus est sui inimicus, 645.
    Invocatio nominis Jesu Christi, III, 1196.
    [Col. 1214] IRENAEUS ab Ululis, III, 1068.
    IRENES Rutilorum, 332.
    ISAAC typus Christi, 688, 689. Ad hostiae Dominicae similitudinem praefiguratus, 629.

J
    Jacens stantibus celsior, 322.
    JACOB fugatur a fratre, 667.
    Jactatio delicata, 590.
    JADER in metallo constitutus, 414, 424. Jader a Midila, III, 1067.
    JAMBUS episcopus, 852, 1021. Jambus a Germaniciana, III, 1067.
    Janiculum unde dictum, 568.
    JANUARIA martyr, 281.
    JANUARIUS episcopus, 359; III, 1021, 1036. Januarius a Lambesc, III, 1058. Januarius a vice Caesaris, III, 1062. Januarius Muzulensis, III, 1065.
    Januarius mensis institutus, 568.
    JANUS excepit Saturnum fugatum, 567.
    Jejunia commendata, III, 836. Jejuniis promereri Deum, 489, 490. Jejunium Christi, 626.
    JOANNIS baptisma, III, 1162. Accepit Spiritum sanctum antequam Jesum baptizaret, 1146. Baptisma spiritale futurum annuntiabat, 1186. Sanctificatus in utero matris, 1201.
    JOB, 482, 588. Job ad summum fastigium laudis provectus, 633.
    JOSEPH venundatus a fratribus, 629, 641, 667.
    JOVINUS schismaticus, III, 810.
    JUBAIANUS episcopus, III, 1110, 1052.
    Judaei a Deo recesserunt, 677, 679. Prophetas interfecerunt, 679. Et ipsum Christum, 525, 529. Habent zelum Dei, III, 1169. Christo adventante, et relicta nova veritatis via in vetustate permanserunt, 1170. Judaeis primum erat apud Deum gratia, 577. Quod intelligere non potuerunt, delictorum meritum fuit, 579. Caecitate multati ut vitam haberent ante oculos nec viderent, ibid. Gratiam sibi datam perdiderunt, 578. Gratiam omnem amiserunt, 693. Deseruerunt lumen, 542. Scripturas intelligere non possunt, nisi credant in Christum, 682. Veniam non possunt accipere, nisi baptizentur, 694. Jerusalem perdituros praedictum, 683. Lumen Domini amissuros, ibid. Judaeos colligere voluit Christus, 626. Judaei Christum non cognituri, 681. Judaeorum sacerdotes crucifixo Domino, nihil de sacerdotali honore et auctoritate retinebant, III, 802. Falsi eorum sacerdotes, 395. Judaei duplicem Christi adventum non distinxerunt, 579. Jam non possunt Deum Patrem vocare, 525. Judaei apud Christianos potaturi, 379. Gratiam consecuturi, ibid. Non recipiunt nisi veteres Scripturas, 1198. De iis qui Judaeis deficientibus steterunt et certarunt, III, 1032. Judaeorum populus frequentius adversus Deum murmuravit, 589. Profanos deos postulant, 634. Judaeorum antiquissima consuetudo, III, 1170. Judaicus populus ad umbram nostri praefiguratus, 660. Judaeorum baptismus, III, 1169.
    JUDAS Dominum prodidit, 516; III, 1156. Judam proditorem Christus sustinuit, 626.
    Judex sententiam vendit, 214. Judicandum non est temere, 750. Qui de aliis judicas, aliquando esto et tui judex, 551. Judex gentilis non adeundus, 758.
    Judicium Dei justum, quia serum est, 625. Judicii dies nequissimus, 356. Judicium extremum, 480. In judiciis ecclesiasticis crimina probantur a gravibus viris, 330. Persecutio non sivit ut de sceleribus Novati sententia ferretur, III, 730. Urgentibus fratribus imminebat cognitionis dies, ibid. Statutum ab omnibus ut causa illic audiatur, ubi crimen est admissum, III, 821. Illic causa agenda ubi accusatores et testes haberi possunt, III, 822. Privatus a nonaginta episcopis damnatur, iterum causam agere vult in concilio, sed non admittitur, 810. Jovinus et Maximus a novem episcopis damnati, iterum damnantur in concilio Carthaginensi, ibid.
    Jugum vetus et jugum novum, 686.
    JULIA martyr, 281.
    JULIANUS a Marcelliana, III, 1070. Julianus a Telepte, 1069.
    JULIUS a Neapoli, 1074.
    JUNIUS episcopus, III, 851, 1036.
    JUNO Argiva, vel Samia, vel Poena, 571.
    JUPITER Creticus, 567. Jovis amores, 211. Jovis antrum in Creta visitur, 567.
    Jura consensere peccatis, 215.
    Jurare non oportet, 741. Jurare non licet, 585.
    Justitia recedente recedit et corona, 515. Justitia opus est ut promereri quis possit Deum judicem, 511. Justi vocantur ad refrigerium, 592. Quisquis Deo credidit et fide vivit justus invenitur, 376.

[Col. 1215] L
    Laborantes, id est pauperes, 327, 363.
    LAELIUS diaconus Emeritensis, III, 1021.
    Laetitia non potest ferre moras, 320.
    Laica communio, III, 1049. Laici stantes, 295, 312; III, 766.
    Lamasba, III, 1071.
    Lambese, III, 1058.
    Lana Agni per quem redempti sumus, 653. Lanas colorare non docuit Deus, 452.
    LAOMEDONTI muros instituit Neptunus, 567.
    Lapides coluntur, 553.
    Lapsi in suspenso dum episcopus datur, 278, 312. Lapsis medela quaeritur in conciliis, III, 1158. Lapsorum causa in concilio judicatur, 338. De lapsis deliberatio cum pluribus coepiscopis, 258, 261, 263, 271, 274, 295, 301. Cypriano convenit de lapsorum causa differenda cum episcopis universis suae provinciae et trans mare, 334, 335. Multi episcopi rescribunt Cypriano de lapsorum causa ad concilium differenda, 270. Facilitas nimia lapsis solatium adimit aeternae spei, 479. Quomodo pacem petere debeant, 313. Pacem petant, sed hoc totum in sacramento, 314. Lapsis in exitu pax concessa, 315. Quibus conditionibus, ibid. Deus scit quid talibus faciat, ibid. Lapsi non deserendi, 227. Si agant poenitentiam, periculose aegrotantibus subveniendum, 227; III, 767, 794. Eis non aufertur si evaserint, 767. Lapsis qui libellos a martyribus acceperunt et praerogativa eorum apud Deum adjuvari possunt urgente exitu pax danda, 258, 261, 263. Lapsi a quinque presbyteris corrupti, 333. Quidam pacem non petunt sed sibi vindicant, 302, 303. In coelo jam se illam habere dicunt, 303. Dicunt Paulum omnibus pacem dedisse, ibid. Quorumdam convicia in episcopos, in confessores, in virgines, III, 821. Minatur Cyprianus, nisi quiescant, 303. Impetus in praepositos per multitudinem factus, 284, 285 Praepositi minus fortes pacem dare coacti sunt, 285. Lapsi quidam nomine Ecclesiae scribere audent ad Cyprianum, 299. De causa lapsorum diu multumque in concilio Carthaginensi deliberatum, 345. In causa de lapsis concilium Carthaginense temperamentum salubri moderatione libravit, III, 765. In causa lapsorum Scripturae ex utraque parte libratae, III, 767. Causae et voluntates et necessitates singulorum examinatae, ibid. Singula placitorum capita libello conscripta, ibid. Statutum in concilio ut lapsi agerent diu poenitentiam plenam, III, 794. Concilium Cornelii idem statuit ac Africanum, III, 767. Cornelius necessitati succubuit in lapsis colligendis, III, 777. Sic fecerunt antecessores nostri, ait Cyprianus, ibid. Lapsorum saluti non adulatione, sed sincera fide consulendum, 300. Supplicia subita nonnullorum qui Christum negaverant, 486. Qui poenitentiam crimini tollunt, viam satisfactionis claudunt, 492. Persecutione ipsa pejus interficiunt, ibid. Aliud persecutionis genus nimia indulgentia, 479. Dominus cito non placatur his qui negaverunt, 492. Qui communicant cum lapsis non poenitentibus, nocentium contactibus polluuntur, 400. Ira Dei est non intelligere delicta ne sequatur poenitentia, III, 815. Poenitentiae remedium intercipere, non curare est, sed occidere, 311. Cumulat crimen qui irascitur sacerdoti vulnus curanti, 484. Sacerdotes vulnera sentiunt, quae ipsa lapsi non sentiunt, ibid. Lacrymas fundunt pro lapsis, ibid. Modus sanandorum animae vulnerum, 477. Aeger impatiens gratias aget cum senserit sanitatem, 478. Qui peccanti adulatur peccata nutrit, 477. Qui redarguit promovet ad salutem, ibid. Non desistendum animas lapsorum curare, quamvis respuant medicinam, 306. Gaudebunt postea ad fidelem dilatos se esse medicinam, 306. De iis qui lapsos armant ad periculum proprium, ibid. Danda non sunt aegris quae sanorum sunt, 296 In secretis cordis novellandus et consecrandus animus obest lapsis qui peccata dimittit contra Domini praeceptum, 480. Non debent operiri morientium vnlnera, 478. De ipsa mora magis consulitur lapsis, 197. De tarditate remedia praestantur, ibid. Qui lapsis plausibiles esse cupiunt magis obsunt, 251, 254. Adversus eos qui lapsos mendacio captiosae vocis invitant, 334, 337. Quidam episcopi deificam disciplinam negligunt, et cum lapsis episcopis communicant, III, 1033. Schismatici manibus lapsorum adhuc fumantibus communionem dederunt, III, 821, 826. Injuriosi in episcopum presbyteri, qui, lapsis, eo inconsulto, pacem dederunt, 252, 254, 257. Curandum ut nec improbi facilitatem pronam laudent, nec vere poenitentes crudelitatem accusent, 315. Vigor in improbos, lenitas in lapsos poenitentes, III, 712. Justa moderatio in lapsorum causa tractanda, 345. Censura et medicina, 345. Nec duri nec soluti esse debent episcopi in lapsis curandis, III, 784. Sic censura vigoris exhibenda peccatoribus, ut medicina non denegetur, III, 992. Omnibus poenitentibus [Col. 1216] poenitentiae fructus concedendus, III, 794. Lapsorum poenitentia non respuenda ne cum uxore et liberis in haeresim vel schisma rapiantur, III, 781. Lapsis poenitentibus pacem esse dandam probatur ex Scripturis, III, 787, 792. In lapsos poenitentes Dei misericordia, 102, 105. Deus omnibus poenitentibus blanditur, III, 794. Lapsis mitibus et humilibus gratulatur Cyprianus, 299. Revelat ei Deus quid tales servi ejus de ejus benignitate mereantur, ibid. De lapsis confessores et martyres fiunt, III, 783. Lapsi gloriosa confessione restituti, III, 832. Victi in primo, deinde victores in secundo praelio, 476. Lapsi in persecutione Deciana, victores in sequenti, 102. Non mortui sunt, sed semianimes qui persecutione sauciati sunt, III, 783. Lapsis poenitentibus dandam esse pacem Cornelius et Lucius censuere, III, 996, 997. Venia petitur lapsis mulieribus quia confessores susceperant, 276. Lapsus qui extorres hospitio excipit, offert multas animas viventes quae pro una saucia deprecentur, III, 781. Lapsi abluerunt omne delictum, qui iterato tenti extorres facti sunt, 274. Pax illis reddenda, ibid. Variae conditiones et causae sacrificantium, III, 781. De muliere quae dona numeravit ne sacrificaret, 277, 278. Qui cruciatibus cessere poenitentiam agunt, 347. Consulitur Cyprianus an iis sufficiat poenitentia triennii ineuntis, ibid. Rogatur ut ea de re in concilio deliberet, ibid. Respondet sufficere; se tamen in concilio deliberaturum, ibid. Excusationem habent qui tormentis cesserunt, 476. Deprecabantur lapsi quidam et postea victores vulneribus et laceratione, ibid. Lapsi promittunt Cypriano se fortiter pugnaturos, III, 807. Spes consequendae pacis armat ad praelium lapsos, III, 783. Instante persecutione pax datur iis qui a primo lapsus die poenitentiam egerunt, III, 855. Causae singulorum examinatae, III, 767, 797. Jacent sub diabolo quasi prostrati qui nondum pacem obtinuerunt, 274.
    Laquearia auro resplendentia, 786.
    Lares, III, 1062.
    Latium unde dictum, 567.
    Latrones mancipi obtemperant, 404.
    Latus protectum, 220.
    Laudes propriae odiosae, 201.
    LAURENTIUS martyr, 323.
    Lavacri divini sanctificatio, III, 1169. Lavacri vitalis sanctificatio, 442. Lavacri vitalis gratia, 484. Lavacrum salutare, III, 1168. Lavacrum regenerationis, 626; III, 1132. Lavacrum carnale et saeculare, III, 1147, 1166.
    LAZARUM flevit Christus, 435.
    Lectio divina, 649.
    Lectoris munus ob aetatem his qui majores gradus merentur, 319, 324. Lectoribus nonnullis eadem ac presbyteris divisio mensurna, 324. Presbyterii honor designatus lectoribus, ibid. Lectores Evangelium legunt, 319. Lector ordinatus a Cypriano et collegis qui aderant, 319, 321.
    Legio, III, 1021.
    Leptimagnum, III, 1073.
    Leptiminus, III, 1065.
    LEUCOTHEA, 566.
    Lex evangelica, 387. Legis jugum grave, 780. Inter ipsas leges docetur quidquid legibus interdicitur, 784.
    LIA typus Synagogae, 689.
    Libellatici, 310; III, 764, 767. Libelli malum munus, IV, 671. Libellorum nefariorum professio, 310. Libellatici visi sunt sibi evadere laqueos diaboli, ibid. Contestati sunt ad aras accessisse licet non accesserint, ibid. Nefandis libellis conscientia polluta, 263. Libellaticorum conscientia polluta, 487. Libellaticus fecisse se dixit quidquid alius faciendo commisit, ibid. Libellatici longe distant a sacrificatis, III, 780. Qui libellum accepit, errore magis quam crimine deceptus, III, 781. Ejus manus pura nec os pollutum, ibid. Flet ubi audit pollutam esse conscientiam, ibid., 1029. Libellatici ad magistratum veniunt, vel alium mittunt, III, 781. Libellaticus necessitate peccavit, III, 792. Errore deceptus est, ibid. Quidam acta fecerunt, licet abessent cum fierent, ibid. Eorum consensu crimen a se non admissum publice legitur, 310. Videri voluerunt edicto paruisse, ibid. Libellaticis opponitur Eleazari exemplum, 671. Libellaticis agenda poenitentia, 487.
    Libelli a martyribus dati, 259, 260, 265. Gregatim dabantur nomine Pauli, 283. Item Aurelii, 284. Scripti erant manu Luciani, ibid. Libellorum millia quotidie dabantur sine examine, 263. Libellus martyrum sic factus: communicet ille cum suis, 255. Vituperatur, 256. Confessores libellos suos episcopi judicio submittunt, 251, 257, 270, 281. Martyres pacem dare non ausi, sed ad episcopum lapsos remiserusnt, 305. Martyres petierunt pacem dari lapsis, quando ante mater Ecclesia pacem de Deo sumpsisset, 252, 255. Lapsi quidam, libello a martyribus accepto, [Col. 1217] committunt se Cypriani judicio, 299. Pauli martyris ad Lucianum verba: Si quis pacem petierit, da in nomine meo, 280. Vituperantur a Cypriano, 283. Quidam in martyrum beneficiis nundinas aucupentur 255. Facilitas martyrum benigna interpretatione excusatur, 305. Conditiones apponendae petitionibus martyrum, 480 Martyres cauti esse debent in dandis libellis, 255. Nominatim designare debent eos quibus petunt pacem, ibid. Eligere debent eos quorum poenitentiam satisfactioni proximam conspiciunt, 256. Debent singulas circumstantias ponderare, 255. Presbyteri petitiones martyrum episcopo servare debent, 256. Lapsi praerogativa martyrum apud Deum adjuvari possunt, 259, 260, 263. Merita martyrum pro vero poenitente, 494. Mappalicus martyr matri suae soli pacem dari mandavit, 283.
    LIBERALIS episcopus, III, 710, 1035.
    Liberatori obsequium debet liberatus, 660, 661.
    Libertatis propriae arbitrium, 507.
    LIBOSUS episcopus, III, 1021. Libosus a Vaga, III, 1064.
    Libra Ecclesiae gubernandae, III, 992. Libram Domini contemplantes, 345. Librato apud nos diu consilio, III, 1014. Librato de omnium collatione consilio, III, 766.
    Librorum spiritalium volumina, 677.
    Licitum est quod publicum est, 215. Non faciendum quidquid licet, 774. Ligata in terris etiam in coelo ligata, III, 855.
    Lilia non desunt Ecclesiae, 249.
    Limare consilium, 259.
    Lineamenta prima fidei formanda, 677. Lineamenta nativa, 454. Lineamenta patris in sobole, 648. Lineamenta oculorum depingere, 490.
    Lingua diaboli venenata, 338. Lingua confessa nomen Dei, 669. Lingua Christum confessa debet esse pura, 239.
    Lites in coloribus, 783.
    Litterae vicariae, III, 975; IV, 425. Litterae communicatoriae, 306; III, 711, 993, 997. Litterae plenissimae, 993. Litterae sobriae, 273. Litterae conspirantes, 311. Episcopum scribere oportet per clericos, 287. Litterae imperatoriae, 430. Scribit ad alias Ecclesias episcopus Romanus post ordinationem, III, 704. Cur litteras episcoporum qui ordinaverant Cornelium, episcopi Afri desideraverint, III, 702, 706. Afri episcopi ad presbyteros et diaconos Romanos, non ad Cornelium aliquandiu scripserunt, III, 706. Cur hoc consilium ceperint, III, 707. Cornelius legere solet clero et plebi Cypriani epistolas, III, 828. Rogat Cyprianus Cornelium ut litteras suas fratribus legi jubeat, III, 708 Cyprianus jubet ut epistola sua fratribus legatur, 244. Cyprianus mandat ut litterae cleri Romani et confessorum fratribus et peregrinis legantur, 316. Ut omnibus fiat describendi potestas, ibid. Petit Cyprianus ut litterae suae omnibus legantur, 301. Cyprianus ad Cornelium misit nomina episcoporum integrorum et sanorum, ut sciret quibus scribere et a quibus litteras accipere oporteret, III, 809. Litteras cleri Romani scripsit Novatianus, et quod scripserat sua voce recitavit. Subscripsit Moyses presbyter, III, 764, 766. Litterae in concilio lectae, III, 1021, 1037. Jubet Cyprianus ut quicunque ad se scribunt nomina libello subjiciant, 299. Litterae per totum mundum missae, III, 766.
    Litteras imprimere docuit Saturnus, 367.
    LITTEUS in metallo constitutus, 414. Litteus a Gemellis, III, 1072.
    Livoris malum, 640.
    Loci conditio, 230, 389, 394, 424.
    LONGINUS, III, 700.
    Lorica justitiae, 294.
    LOT uxor, III, 1197.
    LUCIANUS episcopus, III, 1036. Lucianus a Rucuma, 1067. Lucianus presbyter, 408. Factus antistes Dei in carcere, 277, 278. Lucianus post admonitionem Cypriani absurdiorem epistolam scribit, 282, 284. Invidiam conflat Cypriano, 285. Luciani epistola ad Celerinum, 279, 285. Omnibus lapsis pacem concedit, 269, 280. Lucianus acolythus, 421, 422, 424.
    LUCILIANUS episcopus, III, 1021.
    LUCIUS papa de exsilio reversus, III, 971. Lucius episcopus, III, 1021, 1036. Lucius a Thebeste, 1064. Lucius a Membresa, 1069. Lucius a castra Galbae, 1058. Ab Auzafa, 1070. Lucius confessor simul ac sacerdos, III, 973. Lucius in metallo constitutus, 414, 422.
    Luctus insignia in charorum exitu, 490. Lugendi non sunt mortui Christiani, 434.
    Ludorum omnium mater idololatria, 782, 783. Ludi scenici Cereri et Libero dicati, 783. Ad avocationem populi sunt acquisiti, ibid. Cruor de jugulo calidus idolo propinatur in ludis, ibid. Ludi gladiatorii damnantur, 206.
    Luminati luce gratiae, 520.
    Luna tenuatur exoletis cornibus, 547.
    Lupanarium insignia, 450. Lupanaria timentes, 592.
    [Col. 1218] Luperciana, III, 1067.
    Lupi oves a pastore secernunt, 338.
    Lux candida verae religionis, 562.

M
    MACHABAEI septem figura septem Ecclesiarum, 668. Machabaei martyres, 354, 793. Mater septimum filium hortatur, 670. Non credit profuturam fratrum precem ad negantis salutem, 671. Grande mysterium Deo praebet virtute oculorum, ibid.
    MACHAEUS, III, 700, 713.
    MACHARIUS, 279. Macharius confessor, 342; III, 732.
    Macomades, III, 1062.
    Mactari, III, 1066.
    Magisteria divina, 723. Magisterium disciplinae, 324. Magisterium obscenitatis, 784. Magisterium artis impudicae, 363.
    Magnalia divinae protectionis, III, 973.
    MAGNUS, III, 1137.
    Majestas Evangelii, 304. Majestas Ecclesiae, III, 808, 994. Majestas Dei indignantis, III, 816. Sacerdotibus major labor incumbit in asserenda et procuranda Dei majestate, ibid. Majestate censurae percussus, 399. Fidei majestas, 310; III, 996. Majestas Domini protegentis, III, 775. Majestate angelica subnixus, 640.
    Majores natu non temere accusandi, 771.
    Maledicere divina lex prohibet, 585. Maledicendum non est, 641. Maledicta vitanda, 239.
    Mali bonis obesse non debent, III, 858. Malis vicem non reddendam, 750.
    Mali cum ab Ecclesia separantur gratulandum, 506. Malos offendit quisquis non imitatur, 214. Mali vitandi, 775.
    Mammonae amator, 609.
    MANCINUS religionem tenuit, 572.
    Mandata vitalia, coelestia, 288, 289.
    Manna figura gratiae sacramentorum, III, 1150.
    Manus sordidae, 478. Manus sacrificio pollutae, 310. Manus captiva sacrilegio et crimini, 390. Repeti non potest, ibid. Manus impositio baptizatis in haeresi ad accipiendum Spiritum sanctum, III, 1046, 1114. Manus impositio ut invocetur et infundatur Spiritus sanctus, III, 1115 Manus imposita poenitentibus, 410. Manus impositio episcopi et cleri, 251, 254, 257, 259, 261, 263. Manibus accipere corpus Domini, 484.
    MAPPALICUS martyr, 248, 281.
    Marazana, III, 1067.
    Marcelliana, III, 1070.
    MARCELLUS episcopus, III, 1021. Marcellus a Zama, III, 1068.
    MARCIANUS episcopus Arelatensis conjungit se Novatiano, 991. Separat se ab omnibus episcopis, ibid. Multi ex fratribus sine pace excedunt, III, 995. Faustinus Lugdunensis episcopus semel et iterum scribit ea de re ad Cyprianum, III, 990. Cyprianus hortatur Stephanum ut scribat ad provinciam et ad plebem Arelatensem, 994.
    MARCION Ponticus, III, 1112, 1113, 1130. Marcionis baptismus, III, 1112. Cerdonis discipulus, III, 1158. Marcionis haeresis, III, 1068. Marcion eamdem Trinitatem non tenet ac Catholici, III, 1113, 1125. Idem non sensit de Incarnatione, ibid. Marcion et alii haeretici sero post apostolos, III, 1158.
    MARCUS episcopus, III, 1036. Marcus a Mectari, III, 1066.
    Mares evirantur, 211.
    Margaritae porcis non donandae, 295. Margarita pretiosa, id est vita aeterna. 608.
    Maria populo siccata, 786.
    MARIA, martyr, 281.
    MARIS confessor, 281.
    Marmorum crustae, 546.
    MARRUTIUS episcopus, III, 851, 1036.
    MARS Thracius, 571.
    MARTIALIS episcopus, III, 1021, 1029. Nefando idololatriae contaminatus, ibid.
    MARTIALIS, martyr, 281.
    Martyr judicis sui judex, 292. Martyrum laudes, 291, 311. Martyres Christum Dei Filium, etsi recedente, sed tamen libero spiritu, confitentur, 292. Fustes initiant confessionem, 416. Gloriosi hominibus ligno redemptis, ibid. Vincula ornamenta sunt Christianis, 416. Tormenta martyribus infligi solita, III, 775. Tormenta inflicta Celerino, 321 et seq. Martyres in metallis, 414 et seq. Vinctis pedibus, 416. Non fovetur in metallis lecto et culcitris corpus, ibid. Cum pane exiguo, ibid. Semitonso capite, ibid. Vestis algentibus deest, 417. Sacrificia offerre non possunt, ibid. Martyres concremati, 325. Martyrum constantiae descriptio, 800. Martyrum constantia in tormentis, 216. De martyrum constantia ethnicorum dicta, 795. Martyris [Col. 1219] nutantem multorum fidem martyrii sui veritate solidarunt, 268. Martyria sua exempla fecerunt, ibid. Martyrium non est in tua potestate, 594. Nihil felicius divina dignatione hominibus contingit quam martyrium, non potest accipi corona, nisi fuerit hora sumendi, 474. Spiritus sanctus loquitur martyribus, 353. Christus operatur in martyrio, 791. Plus patitur ipse Christus quam qui pro eo patitur, 790. Christus pugnat et vincit in martyribus, 249. Luctatur, coronat et coronatur, ibid. Martyres sub oculis Domini dimicant, ibid. De armis ad martyrium sustinendum necessariis, 356. Non martyres Evangelium faciunt, sed per Evangelium martyres fiunt, 286. Martyres ideo fundunt sanguinem ne perdant Ecclesiae pacem et salutem, 305. Martyres non reddunt usque quadrantem, 794. Qui vicerunt vitae desideria expertes doloris universi, ibid. Martyr sanguine suo baptizatur, III, 858. Martyres floribus coronat Christus, 227. Corpora martyrum, sepelienda, 227. Martyres judicabunt nationes, 426. Martyrum vindicatio, 481, 482. Martyrum, fructus centenus, 460. Multum valent merita martyrum, si nihil petant contra judicem et contra legem Domini, 480. Deus in acceptum refert quidquid pro poenitente, operante et rogante martyres petierint, 494. Martyrum oratio impetrat quod petit, 419. Multum poterunt merita martyrum et opera justorum in die judicii, 480. Pax in nomine martyrum post eorum accersitionem, 277. Martyres impetrant de Domini bonitate quod postulant, 268. Martyribus nihil denegatur, 799. Celerinus petit ut qui priores coronati fuerint sororibus suis veniam dent, peccatum remittant, indulgeant, 276. Martyres rogat auctor libri De laude martyrii, ut sui meminerint cum fuerint coronati, 802. Martyrio cedit virginitas, 801. Martyrium non prodest extra Ecclesiam, 509, 536; III, 793, 1120, 1197. Martyrii exhortatio, 650. Martyrium facere, III, 858. Ad martyrii poculum idoneos facimus, III, 856. Martyrem non facit poena sed causa, 509, 510, 511. Pueri inter martyres, 419, 427. Virginum martyrum gemina gloria, 418, 419. Martyres innumeri, 601, 668, 672. Confessores in carcere morientes pro martyribus habendi, 328. Eorum commemorationes inter memorias martyrum celebrantur, ibid. Martyrium mente conceptum coronatur, 594. Inter martyres deputandus Cornelius qui tandiu sedit exspectans carnifices, III, 775. Martyribus coronam non detrahit pax superveniens ante diem certaminis, 249. Fides invicta inter matyres coronatur, 674. Regnabit cum Christo, qui ad sacrilega edicta non consenserit, ibid.
    Martyrum merces, 355, 356, 357, 415. Quaelibet peccata martyrio expiantur, 789. Quidam fide nobiles ad martyrium veniunt, 800. Quidam ut peccata redimant, ibid. Martyrium pro merito fidei, 415. Martyres ad divina domicilia properant, 419. Relicto mundo coelum petunt, 292. Martyribus patent coeli, 352. In paradiso apostoli et martyres, 602. Virgines et justi, ibid. Inter angelos stant, 292. Coeleste regnum sine ulla cunctatione tenent, ibid. Martyres statim Deum vident, 676. Deum et Christum ejus conspiciunt, 404, 405. Ad complexum et osculum Domini venerunt, 267, 428. Ad Dominum venerunt glorioso itinere, 249. Deus martyrio totum promisit, 797. Confessione vocis unius patent regna, 800.
    Mascula, III, 1071.
    Masculum in feminam frangi, 211.
    MATHATHIAS, 659. Legem Dei fortiter vindicavit, III, 1032.
    Matrimonia cum gentilibus vetita, 470, 767. Uxor a viro recedens debet innupta permanere, 774. Matrimonii expugnator alieni, III, 792. Matrimoniorum depopulator, III, 797.
    Matrix Ecclesiae catholicae, III, 710.
    Mauri reges suos colunt, 568.
    Mauritania III, 1048. Cohaeret provinciae episcopi Carthaginensis, III, 711.
    MAXIMUS episcopus, 359; III, 1036. Maximus confessor, 264, 286, 288, 290, 316, 340, 342. Maximus presbyter a Novatiano legatus, III, 700, 732. Maximus schismaticus, 810. Maximus acolythus, 421, 422, 424.
    Medorum regnum, 571.
    MELCHISEDECH typum Christi portavit, 376. Cur Melchisedech Abraham benedixit, ibid. Melchisedech sacerdos, 684.
    MELICERTES, 566.
    Membresa, III, 1069.
    Memoriae martyrum, 328.
    Mendacia scelerata, III, 1158. Mendacium vetitum, 777.
    Mercenarii notantur, 225. Mercenario merces reddenda, 772.
    Meretrices erubescunt videri, 784. Meretrix Apocalypsis, [Col. 1220] 450.
    Merita operum, 775 et seq. Dominum fidei ac timoris obsequlo saepe promeriti, 490. Obsequiis et operibus justis Dominum promereri, 260. Vera poenitentia et humilitate tota promereri Dominum, 268. Christum obsequiis promereri, 360. Cornelius centurio meruit audiri, 540.
    Merrha, 650.
    Messes de coelo descendentes, 786.
    Metalla exhausta, 546. Metallum Siguense, 424.
    Metator Rogatianus erga confessores, 428.
    METTIUS hypodiaconus, III, 708, 709.
    Midila, 1067.
    Miles Dei, Celerinus, 264, 265. Dei militis virtus ad praelium prompta, 676. Miles Christi, 246, 250, 254, 289, 321, 350, 358, 418, 431; III, 732, 832. Militis sacramentum, III, 1202. Militem suum Christus spectat, 353. Militis boni officium, III, 1115. Miles repetet certamen suum, 404. Miles probatur in acie, 590. Triumphans vulneribus suis gaudet, 792. Militiae divinae sacramenta, III, 1133, 1134. Militia coronatur in persecutione, 676.
    Mileum, III, 1061.
    Mimorum turpitudo, 211.
    Miracula, 484 et seqq. Miracula facere, 511. Miracula a Christianis edi solita, 207. Falsa miracula, III, 1164. Miracula quandoque fiunt ab extraneis, 1189, 1192.
    Misericordia non exhibetur infirmis, 552. Misericordiae commendatio, 603. Misericordia falsa, 311, 478.
    Misgerpa, III, 1055.
    MODIANUS episcopus, 339; III, 1036.
    Moechi pejor est causa quam libellatici, III, 791, 792. Moechis poenitentia conceditur, III, 787, 792.
    Monilia, 460, 462. Monilia non instituit Deus, 453. Monilia elaborata, 490.
    MONTANUS, 274. Montanus haereticus, III, 1161. Monta nistae eosdem Patrem et Filium ac Catholici nosse videntur, III, 1170. Cataphrygae dicunt missum a Christo Spiritum per Montanum et Priscam locutum, 1160, 1161. Nec Patrem habent, nec Filium, nec Spiritum sanctum, III, 1160.
    Mori potest Christianus, vinci non potest, 762, III, 832.
    Mors contemnenda est Christiano, 772; III, 793. Mors pretiosa quae emit immortalitatem, 247. Mortis gloriosae exitus, 328. Mortis aeternae laquei, 556. Perversum est Deo accersenti non statim parere, 594. Ejus est mortem timere qui ad Christum ire non vult, 584. Mori timeat qui non Christi cruce et passione censetur, 592. Episcopus mori timens divinitus increpatur, 594. Praevaricatores qui mortuos lugent ut perditos, 596. Atrae vestes non accipiendae in charorum morte, ibid. Gaudendum potius quam dolendum cum chari de saeculo exeunt, 586, 587. De hoc mundo recedentibus immortalitas atque aeternitas promissa, 586. Ad laetitiam salutis aeternae proficisci, ibid. Ad refrigerium justi vocantu., 592. Expuncta morte ad immortalitatem venire, 585. De iis qui statim mercedem accipiunt et coronantur, III, 786. Nihil aliud in mundo, nisi pugna, adversus diabolum, 585. Perpetua cum vitiis congressio in hac vita, ibid. Repugnat ut petamus in saeculo dies vivere, qui petimus regnum Dei velociter advenire, 533. Mors non metuitur sed optatur, 267. Mors contemnenda cui Christus occisus est, 793. Moriendi conditio una, 550. Mortem moriendo subigere, 292. Mors omnibus communis, 427. Morientibus in infirmitate subveniendum, III, 856. Mors subacta tropaeo crucis, 564. Mors letali poculo propinata, 473. Mors secunda, 592. Mortalitas facit ut martyrium appetatur, 593. Mortalitas servis Dei salutaris excessus, 592.
    Morula, 244.
    Motus terrae plurimi, III, 1163.
    MOYSI antiquissimum baptisma, III, 1120. Moyses oravit pro peccatis populi, 481. Moysis lex cessavit, 684. Moyses impetrare non potuit quod petiit, 481. Ab ingratis contemnitur, 629. Superat Amalech, 662. MOYSES presbyter et confessor, 264, 286, 288, 290, 316. Presbyter et martyr, III, 766.
    Mulcedo religiosa auditionis, 223.
    Mulieres Christianae quae cultus mundanos amant, 490. Mulier baptizans, III, 1164. Mulieres in ecclesia taceant, 758. Mulier ornari non debet saeculariter, 755. Muliebrem vestem induere non licet viris, 363.
    Multiformes orbis ruinae, 487.
    Multitudinis consensus, 781. Multitudo numerosa delinquentium, 487.
    Mundus est templum Dei, 576. Mundus una domus in qua boni et mali, 558. Mundus non est amabilis Christiano, 802. Haec sententia mundo data est ut omnia orta occidant, et aucta senescant, 547. Haec Dei lex est, ibid. [Col. 1221] Minuitur quidquid in Occidua devergit, 547. Sex millia annorum jam pene completa ex quo mundum impugnat diabolus, 653. Primi septem dies annorum septem millia continentes, 668. Mundus corruit non jam senectute sed fine, 600. Mundus senuit, 546. Mundus nutat, 600. Deus ad vastationem mundi angelos mittet, 560. Occasus mundi appropinquat, 350, 388, 512, 546, 560, 584, 774, 792, 794. In mundi occasu haereses magis pullulantes, 512. Deus corda luce veritatis tunc magis illustrat, 588. Praedictae calamitates in fine mundi, 546. Mundi unus est rector, 576.
    Munimentum saturitatis Dominicae, III, 856.
    MUNNULUS episc., III, 852. Munnulus a Girba, III, 1060.
    Munus editum Deo spectante, 617. Muneris dignitas, 794. Munerarii, 617.
    Murmurandum non est in adversis, 589.
    Murus fidei penetratus jaculis orbitatis, 434.
    Musica canora, 639.
    Mussitare, 558. Mussitandum non est inter adversa, 591, 742.
    Muzulensis episcopus, III, 1065.

N
    Nabla, musicae instrumentum, 782.
    NABUCHODONOSOR punitus, 353, 606.
    NAMPULUS episcopus, 359; III, 1036.
    NARICUS acolythus, 327.
    Natalis ab Oea, III, 1072.
    Nativitas secunda, 200; III, 1132. Nativitas spiritalis, 620. Nativitas gratiae spiritalis, 525. Nativitas spiritalis sine Spiritu esse non potest, III, 1162. Nativitas coelestis, 625, 647. Nativitas divina, 648. Nativitas terrena exposita, 559.
    Naufragus fidei, III, 726. Naufragia Ecclesiae, III, 811. Naufragia nefanda, 276.
    Navis gubernator in tempestate dignoscitur, 590. Navis liberanda de locis periculosis, 366. Navis ecclesiasticae salutis, 308. Navium dominium et usus, III, 794.
    Neapolis, III, 1074.
    Necessitas temporum, III, 768. Necessitas persecutionis, III, 1172.
    NEMESIANUS episcopus, 359; III, 1036. Nemesianus a Thubunis, III, 1056. Nemesianus in metallo constitutus, 414.
    NEPTUNUS muros instituit Laomedonti, 567.
    Nervo pedes ligati, 322. Nervus et ferrum, ibid.
    NICEPHORUS acolythus, III, 708, 724, 726.
    NICOMEDES, III, 851, 1021, 1036.
    NICOSTRATUS confessor, 286, 290, 316, 340. Nicostratus schismaticus, III, 713.
    Nidor altarium, 575.
    NINUS, 346.
    NOE solus inventus est justus, 482. Deo obtulit, 423. Figura Dominicae passionis, 375. Noe arca typus fuit unius Ecclesiae, 503; III, 1140.
    Nomen Jesu Christi est super omne nomen, III, 1196. Nominis confessio, 310; III, 851. Nominis Christi odium praedictum, 752.
    Nova urbs Africae, III, 1069.
    NOVATIANUS scripserat cleri Romani litteras de lapsis, III, 763. Novatianus factus episcopus, III, 700. Schismaricus et haereticus, III, 715, 722, 725. Missi a Novatiano in Africam legati, III, 701. Cornelium accusant, ibid. Rejecti ostiatim et oppidatim discurrunt, ibid. Novatiani mores et schisma, III, 790. Comparatur simiis, III, 1111. Ejus duces et protectores, III, 715. Quaeritur quam haeresim Novatianus introduxerit, III, 763. Novatianus depingitur, III, 833. Pseudoepiscopos creare conatur, ubi legitimi sunt episcopi, III, 790. Apostolos suos mittit in civitates, ibid. Primatum sibi assumit, III, 1144. Novatianus nemini succedens, III, 1140. Novatiani novi haeretici his verbis utuntur: Sustinentes invicem, etc., III, 791. Novatianenses rebaptizant quos a Catholicis sollicitant, III, 1111. Novatianus rebaptizat ut apud se esse Ecclesiam dicat, ibid. Novatiani dicunt se cum idololatris non communicare, III, 792. Adulteri apud illos, ibid. Hortantur ad poenitentiam et pacem negant, III, 794. Agnoscunt Trinitatem ut Catholici, III, 1143.
    NOVATUS a Thamugade, III, 1056. Novatus presbyter, 234. Carthagine primum schismatis incendium seminat, III, 728. Romam navigans similia molitus est, ibid. Ejus scelera in pupillos, in viduas, in Ecclesiam, in patrem et uxorem praegnantem, III, 729. Imminentem depositionem et excommunicationem voluntaria discessione praecessit, III, 730. De Ecclesia divinitus pelli meruit, ibid. A se ipso damnatus, ibid. Damnat sacrificantium manus, III, 729.
    Novellandus animus, 296. Novellus in annis, 318.
    Novitius, 437.
    Nuditatis audacia, 459.
    NUMERIA, 277, 281.
    Numerus nil valet ad extenuationem delicti, 296.
    Numidia provinciae episcopi Carthaginensis cohaeret, [Col. 1222] III, 711. Numidiae episcopi, 359; III, 1052.
    Nummaria quantitas, 360.
    Nundinas aucupari illicitae negotiationis, 255.
    Nuptiae Christi et Ecclesiae, 383. Nuptiarum festa improba vitanda, 460.

O
    Obba, III, 1067.
    Oblatio sanctificari non potest ubi Spiritus sanctus non est, 392. Oblatio pro mortuis, 399. Offerre et Eucharistiam tradere, 252. Offerre oblationes lapsorum, 300. Offerendi facultas non datur confessoribus, 417. Offerre pro lapsis, 254. Offerebant pretia in usus indigentium, 518. Offertur nomen eorum, 252.
    Obstetricum manus saepe falluntur, 367.
    Obstinatio pravitatis haereticae, III, 732.
    Occidere nec nocentem licet, III, 832.
    Octavum, III, 1071.
    Oculorum lineamenta depingere, 490. Oculos nigrore fucare, 853, 854. Oculi adulterati, 469. Flammei atque depicti oculi, 456. Oculi conspiciendo Deo digni, 460.
    Odisse nobis non licet, 562.
    Oea, III, 1072.
    Oetei ignes, 567.
    Offectura erroris, III, 1060.
    Offocari, III, 779.
    Oleam detruncat turbo, 549.
    Oleum in altari sanctificatum, III, 1041.
    Opera bona a Christo praecepta, 619. Praemium operantibus pollicitum, ibid. supplicium sterilibus, ibid. Merita bonorum operum, 417, 422, 443, 446. Deum operibus promereri, 613. Vita aeterna bonis operibus praestatur, 618. Opera justitiae remunerantur, 602. Misericordiae meritis peccata purgantur, 492. Justis operibus peccata purgantur, ibid. Deus in die judicii praemium pro operibus et eleemosynis redditurus, 540. Preces solae sine operibus parum valent, 606. Bona opera sunt sacrificia, 541. Sacrificium ex omni opere mundo, 423. Misericordes egere non possunt, 608.
    Operantes, 608. Operationis obsequium, 329. Opera bona: bona et necessaria operatio, 361. Operatio salutaris, 649. Operandum in abscondito, 757. Operationis largitas, 518. Operatio fiat largiter, 493. Operandum factis non verbis, 775. Operari etiam pauperes debent, 613. Quo plures sunt liberi eo amplius operandum, 616. Vituperantur qui metu inopiae non operantur, 610, 611. Steriles homines in ignem mittentur, 608. Pati non debemus templa Dei esse captiva, 360. Omnes libenter ac largiter subsidia nummaria redimendis captivis contulerunt, 361. Sestertia centum millia nummorum ex cleri et plebis collatione collecta, ibid. Nomina singulorum subdit Cyprianus ut pro illis oretur, 362. Praeterea nonnulli episcopi suo et plebis nomine contulerunt, quorum nomina adduntur, ibid.
    Ophitae, III, 1112.
    Optatus, 346. Optatus hypodiaconus, 287, 302.
    Oratio pacifica et simplex et spiritalis, 524. Orationis conditiones, 241, 242, 243, 509, 525. Cur Deus non exaudit, 242. Impetrant quod postulant qui in oratione vigilant, 539. Vituperantur qui corde dormiunt, ibid. Qui se ipsi non audiunt, ibid. Christus orandi formam dedit, 520. Oratio quam Christus Deus docuit, 538. Facilius impetramus si petamus Christi oratione, 520. Amica et familiaris oratio Deum de suo rogare, 521. Pater noster, id est eorum qui credunt, 525. Quando Patrem Deum dicimus, quasi filii Dei agere debemus, 526. Aliter orare quam Christus docuit, non solum ignorantia sed et culpa, 521. In oratione Dominica coelestis doctrina compendio comprehenditur, 525. Deprecatio alicujus nomine in ecclesia, 399. Cito ascendunt orationes quas merita operum ad Deum imponunt, 540. Oratio inefficax sine operibus, ibid. Privatae preces, 265. Preces cum pluribus in sacrificiis, ibid. Oratio nobis publica et communis est, 524. Orandum pro omnibus, 244. Oramus pro omnium salute, 530. Orandum pro lapsis et stantibus, 313. Preces pro haereticis, III, 825. Christiani orant semper pro frugibus terrae, 559. Pro pace et salute civium, ibid. Orandum ne quis abstentus precul remaneat a salute, 532. Horis nocturnis nulla sint precum damna, 543. Noctem pro die computemus, ibid. Christianis orandi spatia et sacramenta creverunt, 541. Mane orandum, ibid. Recedente die, 542. Item nocte, ibid. Per totum diem orandum, ibid. Mane orandum ut resurrectio Domini celebretur, 242. Die recedente, petimus ut super nos lux denuo veniat, ibid. Adoratores Dei olim tertiam, sextam et nonam in orationibus celebrandis observabant, 541. Continua prece opus est, ne excidamus a regno coelesti, 528. Orare diebus ac noctibus, 560. Cogitemus nos sub conspectu Dei stare, 521. Adversarius preces nostras a Deo avocat, 539. Placendum divinis oculis habitu corporis et modo vocis, 521. Noluit Christus ut [Col. 1223] quis pro se tantum precetur, 523, 524. In sacrificiis non ventilandae preces, 522. Petitio modeste Deo commendanda, ibid. Precatio cum disciplina quietem continens et pudorem, 521. Debet non vocis sonus sed animus et sensus orare, 539.
    Orbis aereus in aerem jactatus, non gloria sed dementia est, 785.
    Ordinatio clerica, 317, 398; III, 1161. Ordinatio vicaria, III, 1168. Ordinationum clericarum ratio, 318. Ordinatio succedanae, III, 1144. In ordinationibus consulitur clerus; item et plebs, 317, 318 et seq. Clericos ordinat Cyprianus cum collegis, 321. Examinabat Cyprianus omnia quae esse debent in iis quae ad clerum parantur, 287. Aetates et conditiones et merita singulorum discernuntur ut digni ad ecclesiasticos gradus promoveantur, 330. Ex spectanda non sunt humana testimonia, cum praecedunt divina suffragia, 318. Sabinus in locum Basilidis substitutus, de universae fraternitatis suffragio, et de episcoporum qui aderant aut scripserant judicio, III, 766, 1027. Quaenam ordinatio justa et legitima, III, 1022. Ordinatos ab haereticis recipi ut laicos decernitur, III, 1049. Nulla ecclesiastica ordinatio ubi non est Ecclesiae unitas, 764. Ordinatio haereticorum rejicitur, III, 1049.
    Ornatus impudicus, 448. Pudicitia etiam in cultu et ornatu posita, 444. Expugnata mendacio facies, 456. Manus Deo inferunt, qui quod ille formavit transfigurant, 455. Tunc tantum in carne gloriandum, quando cruciatur, 446. Pretiosus cultus quarum pudor vilis, 450. Non inferenda auribus vulnera, 457, 459. Non deflet amissum indumentum Christi, quae pretiosa veste induitur, 489, 490. Malum praesagium futurorum flammei capilli, 456.
    Ostensiones, 407. Ostentationes crebrae et assiduae, III, 855.
    Oves Christus appellat gregem suum, 646. Oves coccineas aut purpureas non fecit Deus, 452.
    OZIAS leprae varietate maculatus, 514.

P
    Paconius, 364.
    Paganorum infelicitas, 558
    Palabundae oves, III, 707.
    Paleas a tritico separare, III, 791.
    Pallor colitur apud paganos, 570.
    Palmitum lapsus erratici, 195.
    Palpationes perniciosae, 300. Palpare blandimentis adulantibus, 477.
    Panis vitae Christus est, 531. Panem unum faciunt grana multa, 384. Panis mero mistus, 485. Panem edere cum sudore et labore, 630. Panis coelestis, 626.
    Papa Cyprianus, 224, 268, 303, 307.
    Paradisus Dei testibus floret, 793. Paradisi potus salubres et salutares, III, 1116. Paradisus patria Christianorum, 601. Paradiso mors restituit Christianos et regno, ibid. Ad immortalitatem morte transgredimur, 597. Ad Christi sedem, ad regnorum coelestium claritatem venimus, 598. Vid. MARTYRES et MORS.
    Paralyticus Evangelii, III, 1149.
    Parentibus obsequendum, 770.
    Parricidalia arma, III, 813. Parricidalia verba, III, 799.
    Parvula portata ad idola, 484, 485.
    Paschae solemnia, 348. Paschae dies, III, 1159.
    Passeribus alimenta diurna praestantur, 610.
    Passionis Dominicae exempla, 793. Passionis Dominicae instar, 669. Passio Christi, 715. Passionis corona, III, 833. Passionis corona non assignanda est haereticis, III, 1123.
    Pastores per quos Dominicae oves negliguntur et pereunt, 448. Pastores veteres et novi 686.
    PATER cognoscendus est ante Filium, III, 1120. Pater et Filius et Spiritus sanctus unum sunt, 504. Pater nihil judicat, 754. Patrem non habet Deum qui Ecclesiam non habet matrem, 503. Patribus honor debitus, III, 1121. Patrum affectus erga filios, 436.
    Patientia lapsis necessaria, 314. Patientia tenenda in injuriis, 777. De patientia in adversis, 589. Christianis patientia cum Deo communis, 623, 624. Patientia Dei res est, 624. Patientia Dei describitur, ibid. Patientiae corona, 649. Patientia efficit ut perseveremus, 633. Patientia religiosa, 558. Patientiae bonum, III, 1127. Late patet patientiae virtus, 633. Patientia incestae turpitudinis, 211.
    Patriarchae figuram Christi portabant, 628.
    Patricium esse laudis est, 323.
    Patrimonium grande tentatio, 450. Patrimonio augendo singuli studebant, 469. Patrimonium Deo praeponere, 492. Patrimonii vinculum, 475. Patrimonium tuum Deo fenera, 448. Patrimonii amor damnatur, 608. Patrimonium plus amare quam Christum, 617.
    PATRIPASSIANI, III, 1112.
    Patroncinantes poenae, 789.
    PAULA sarcinatrix, 332.
    PAULUS in tertium coelum raptus, 674. Pauli apostoli [Col. 1224] locus explicatus, III, 1117, 1118. Pauli apostoli humilitas, 233
    PAULUS ab Obba, III, 1067. Paulus martyr, 280, 281 286, 303. Paulus habuit pullos edaces, 572.
    Pauperes pascendi, 541. Pauperum cura commendatur, 230, 232, 240, 327, 329. Pauperibus stantibus major cu et dilectio praebeatur, 329. Qui ab Ecclesia aluntur frugalioribus cibis contenti sint, 363. Corban in Ecclesia, 612.
    Pavor, 570.
    Pax data a martyribus, 270, 272, 273, 281. Pax persecutione pejor, 492. Non est pax illa sed bellum, 479. Pax captiosa, 334. Pax vera falsae pacis mendacio fallitur, III, 814. Pax irrita et falsa, 478. Pacem si postulant, arma de ponant, III 826. Pacem subdole petere, III, 857. Pax necessaria est fortibus, III, 856. Pax temere non danda, 257, 260, 294, 296. Falsa pax dantibus periculosa, 478. Nihil accipientibus profutura, ibid. Pacem Ecclesiae ne perdant, martyres sanguinem fundunt, 305. Pax non deliciis sed armis datur, III, 857. Pacis et concordiae vinculum, III, 1050, 1108. Pacis Dominicae vinculum, 642. Pax Dominica, III, 1127. Pax et acies habent flores suos, 250. Salvo pacis vinculo varietas sententiarum, III, 1050. Stephani antecessores cum Afris pacem servarunt, III, 1159. Pax habet coronas suas, 649. Pax Ecclesiae reddita, 465 Incredulis et perfidis impossibilis videbatur, ibid. Pacificos esse oportet Dei filios, 518.
    Peccatum incredulitatis, 586. Peccatis jura consensere, 215. Pecccato suo unusquisque tenetur, III, 793. Peccatorum remissio, III, 1172. Peccata omnia passione purgare, III, 786. Peccata omnia remittuntur in baptismo, 285, 769; III, 1146. Peccatorum remissio non datur nisi in Ecclesia, III, 1040, 1043. Peccata mortis, III, 1169. Peccata mortalia, 768. Peccatorum gravium enumeratio, 585. Peccatum schismate majus esse non potest, III, 1049. Sordes contagionis antiquae, 463. Antiqua serpentis venena, 603. Vulnera quae Adam portavit, ibid. Peccatum omnes habemus, 761. Quotidie delinquimus, 527. Opus est nobis quotidiana sanctificatione, ibid. Quotidie peccamus, 555. Quotidie deesse non potest quod peccetur, 616. Nemo sine peccato esse potest, 604. Superbus aut stultus qui se inculpatum dicit, ibid. Sine aliquo conscientiae vulnere esse non possumus, ibid. Nemo sibi quasi innocens placeat, 534. Non desunt sanatis quaedam postmodum vulnera, 604. Aquam ignoranter et simpliciter offerenti in sacrificio potest de indulgentia Domini venia concedi; secus post admonitionem, 387. Christus instruit in futurum, de praeterito ignoscit quod simpliciter erratum est, 388. Peccata remittendi potestas apostolis concessa, et Ecclesiis quas constituerunt, III, 1168. Non quasi a nobis remissionem consequuntur, III, 1147 Non posse in Ecclesia remitti et qui in Deum deliquerit, 751. Solus Christus potest dimittere peccata in ipsum commissa, 480. Nulla est venia ultra delinquere post cognitum Deum, 443. Vid. POENITENTIA. De peccatis alia Christianorum et philosophorum sententia, III, 782. Peccatores obstinati, 494. Peccans publice objurgandus, 772.
    Pectoris exerti et seminudi inverecunda jactantia in philosophis, 623. Pectori suo admovere carnifices, 643. Pectoris clausi latebrae, 488. Pectoris obstinata feritas, 790.
    Pecuniae mancipati, 475. Pecunia non appetenda, 766. Pecuniae captivus et servus, 610.
    Pedes feliciter vincti, 416. Pedes calceati, et armati magisterio evangelico, 356. Pedes apostolorum cur lavit Christus, 626.
    Pejerare, 470.
    Pejerarium, 281.
    Penates victi, quos Aeneas profugus advexit, 571.
    Pentecostes, III, 1189. Pentecostes dies, III, 1202.
    Peregrinorum cura commendatur, 327.
    Perfidiae et fidei nulla potest esse societas, III, 829. Perfidia discordans non tenet unitatem, 507. Perfidiae poena, 511.
    Perfusi in baptismate, III, 1148.
    Periclitantium dolor, 360. Nemo diu tutus est periculo proximus, 366. Grande periculum imminet eis qui munus suum negligunt, 227.
    Persarum regnum, 571.
    Persecutio Christiani nominis ob calamitates publicas, III, 1163. Persecutiones praedictae, 350, 356, 665. Persecutionis causa disciplinae in pace corruptio, 469. Persecutio venit ob peccata, 241. Tormenta venerunt dum quidam ob confessionem superbiunt, ibid. Persecutio a domesticis inimicis non minus coronat quam ab externis, III, 799. Unus ex Machabaeis peccatis suis ascribit, quod persecutionem patiatur, 669. Deo dedit quod postmodum vindicaretur, ibid. Persecutiones fiunt ut probemur, 581, 656, 665. Persecutio orta ut jacentem fidem Deus erigeret, 468. Exploratio potius fuit quam persecutio, 469. Persecutio exorta ut appareat quae sit Ecclesia, III, 974. Persecutio est examinatio pectoris nostri, 243, 244. Persecutionis metu nemo terreatur, 355. Persecutionum [Col. 1225] merces, 673. Persecutionum fructus, 351, 352. Quid de eo boni sentias, quem persecutio ipsa non reformavit, 483. Nisi praecesserit pugna non potest esse victoria, 590. Spes major in bello, 663. Nulla excusatio homini pro Christo non pati, 660. Ultro nemo se offerat persecutioni, 432. Persecutor credere cogitur, 795. Quidam ad vindictam suam nimis properant, 638. Considerent quia necdum vindicatus est ipse qui vindicat, ibid. Persecutio non per totum mundum, sed localis, III, 1164. Fratrum ruinae per totum pene orbem, 290, 295. Adhuc cadunt ruinae per totum orbem, 310. Maximus numerus ad prima verba inimici prostratus, 471. Ultro cucurrerunt ad forum; rogaverunt ne differrentur, 472. Hortamentis mutuis in exitium impulsi, ibid. Amor patrimonii sacrificare multos adegit, 473, 474. Explorandae fidei praefiniebantur dies, 467. Dies negantibus praestitutus, ibid. In persecutione Decii tormenta post exsilia venerunt, 319. Causam Novati agere non sivit persecutio, III, 730. Persecutio sub Valeriano, 430.
    PERSEUS episcopus, III, 809.
    Perseverantia fidei, 219. Perseverandum in fide, 655, 661. Vid. GRATIA.
    Personam Deus non accipit, III, 1016.
    Persuasio noxia et venenata, 492.
    Pestes haereticorum, III, 1112. Pestes et lues fidei, 507. Pestis descriptio, 590 et seq., 791, 792.
    Petra veritatis Christianae, III, 1169.
    Petrus rationi legitimae quam Paulus vindicabat, facile consensit, 410. Non dixit se primatum tenere et obtemperari a novellis et posterioribus sibi potius oportere, ibid. Petro primum Dominus dedit potestatem ligandi et solvendi, III, 1114. Super Petrum fundata Ecclesia origine unitatis, 410; III, 1043, 1114. Ecclesia super Petrum aedificanda, 406. Petrus Ecclesiae nomine loquitur, ibid. Petrum Dominus primum elegit, et super eum Ecclesiam aedificavit, 410. Christus ex Petro unitatis originem instituit, III, 1114. Unitatis origo ab uno incipiens, 499, 500. Soli Petro Christus dixit: Quaecunque ligaveris, etc., III, 1168. Petrus unus pro omnibus loquitur, et Ecclesiae voce respondet, III, 806, 807. Petro Christus oves suas commendat, 449. Petri confessio de Christo, III, 1191. Petrus Christum negavit, III, 1190, 1193. Petrus suscitat Tabitham, 607. Petrus et Paulus apostoli, III, 1159. Petrus et Paulus se cognoverunt in Urbe, III, 1202. Petri apostoli locus explicatur, III, 1120. Petri praedicatio, III, 1196. Petri cathedra, III, 818, 1169. Petri successio, III, 1169.
    Petrus ab Hippone Diarrhytorum, III, 1070.
    Pharaonis exemplum, III, 1150. Pharaonis durissima servitus, 660.
    Pharisaei et publicani discrimen, 523.
    PHILIPPUS diaconus, III, 1115.
    Philosophiam praedicare, III, 790. Philosophiae durioris praesumptio, III, 782. Philosophi patientia falsa, 623.
    PHINEES placuit Deo, III, 1115.
    PICUS, 570.
    Pignus vitae, III, 780.
    Placendum Deo, non hominibus, 761. Placitorum capita, III, 767.
    Plaga perspicua facile curatur, 644.
    Plangens misericordiam provocat, III, 788. Plangentium gemitus admittendus, III, 789. Plangentium lacrymae, III, 793.
    Plasma divinum, 363.
    Plastica Dei adulterari non debet, 454.
    Plato agnovit unum Deum, 574. Caeteros angelos vel daemones dicit, ibid.
    Plebs sacerdotibus in periculo juncta, III, 836. Plebis fidelis incorrupta majestas, III, 826. Sanctissima et amplissima plebs Romana, III, 828. Plebis praesentia in synodis, 253, 260, 261, 264, 271, 274, 295, 302, 312, 339. Concilium praesente plebis maxima parte, III, 1052. Plebem Cyprianus non numerat inter eos qui judicarunt in concilio, III, 823. Sine plebis consensu nihil agit Cyprianus, 234. Plebem consulit Cyprianus in ordinationibus clericorum, 318. Stantium plebi pro fide et timore suo honor est habendus, 261. Omnis actus populo insinuatus, III, 721. Plebs obstat ne protervi recipiantur, III, 824. Plebe praesente eliguntur sacerdotes, III, 1025. Ipsa praesente vel deteguntur malorum crimina, vel bonorum merita praedicantur, III, 1026. Plebs immunis non est a contagio delicti quae injusto et illicito episcopatui consentit, III, 1023. Separare se debet a praeposito peccatore, quem episcopi deposuerunt, III, 1025.
    Pluviae indiscretae justis et injustis, 625.
    Poculum martyrii, III, 856.
    Poena inde coepit unde coepit et crimen, 484.
    Poenitentia de pectoribus excussa est, 478. Poenitentiae via, III, 765. Poenitentiae simulatio, III, 783. Poenitentia [Col. 1226] necessaria lapsis, III, 812. Poenitentia crimine minor non sit, 492. Poenitentia lapsorum fovenda, III, 712. Diu trahenda, III, 767. Quomodo probetur, 296. Veri poenitentis notae, 260, 261, 296, 299, 489, 492. Poenitentiae fructus, 562; III, 794. Poenitentia corroborat ad repetendum certamen, 494. Verus poenitens factus ad praelium fortior per dolorem, ibid. Vera poenitentia non solum veniam meretur sed coronam, ibid. Poenitentia nulla sera est in isto mundo adhuc manenti, 563. Poenitentibus Dominus indulgentiam pollicetur, III, 786, 788, 789, 792. Tollitur poenitentia si poenitentiae fructus intercipiatur, III, 794. In Ecclesia gladio spiritali contumaces necantur, dum de Ecclesia ejiciuntur, 371. Intercedente aliquo graviore delicto abstinentur fideles, et a Christi corpore separantur, 531. Poenitentia libellaticorum non respuenda, III, 781. Poenitentia redeuntium ad Ecclesiam, III, 1197. Poenitentibus manus impositae, 410. In concilio non consensione solum, sed etiam comminatione decreta poenitentia, III, 816. Adversus eos qui sine poenitentia pacem concedunt, III, 817, 818.
    Poenitentiae tempus moechis conceditur et pax datur, III, 785. In delictis idololatriae minoribus agitur poenitentia justo tempore, 251, 257. Poenitentia plena, 370, 489, 492. Poenitentiae subjecti libellatici, 487. Item qui vel de sacrificii vel de libelli facinore cogitaverunt, 484. De muliere quae, manibus ejus ad sacrificandum deprehensis, non consensit, 272. Poenitentia plena virginibus corruptis, 370. Levior poenitentia iis quae deprehensae cum masculis, sed integrae repertae sunt, 370. Graviore censura ejiciantur si cum eisdem sub eodem tecto habitaverint, ibid. In concilio Carthaginensi placuit lapsis in exitu subveniri, III, 784. Libellaticos interim admitti, ibid. Merito trahitur longius poenitentia, dum adest quies, III, 855, 856. Secus instante persecutione, ibid. Lapsis inter cruciatus cito venia concedi potest, 476. His poenitentia post triennium inchoatum sufficere potest, 347. Lapsis postea confitentibus pax datur, 274. Objurgatur Therapius episcopus ob pacem ante tempus concessam, III, 1014. Pax tamen data non aufertur, ibid. Deus scit quid faciat de iis qui ante impletam poenitentiam moriuntur, 315. Sine poenitentia recipiuntur confessores schismatici, III, 711. Poenitentiae se submittunt episcopi, III, 1029. Carthaginense concilium decrevit lapsos episcopos ad agendam poenitentiam posse admitti, sed a sacerdotali honore prohiberi, III, 1031. Idem decrevit Cornelius cum omnibus omnino episcopis, ibid. Deposito ob idololatriam episcopocommunio laica instar gratiae, III, 1030. Deponendus vel abstinendus diaconus si perseveret in contumelia adversus episcopum, 397. Trophimus episcopus cum plebe rediens, laicus communicat, III, 777. Poenitentia moechis negata sub Cypriani antecessoribus, III, 787. Poenitentiam non agentes prohibiti a spe communicationis et pacis si in periculo coeperint deprecari, III, 789. Minatur Cyprianus quisquis se Felicissimo adjunxerit, eum in Ecclesia non communicaturum, 330. Ad Ecclesiam postea redire et communicare non posse, 339 Anxie ponderat Cyprianus qui recipi et admitti in Ecclesiam debeant, III, 812 et seq. Reluctatur plebs quoties inemendabiles ad Ecclesiam redeunt, III, 813.
    Poenitentiae sacramenti necessitas, 403. Reus sacerdos si bonus miles, dum fugit, sine pace et communicatione decedat, III, 857. Poenitentiae sacramentum morientibus administrandum, 227. In infirmitatis periculo, apud presbyterum quemcunque praesentem exomologesis facienda, vel apud diaconum, si presbyter repertus non fuerit, vel urgere exitus coeperit, 259. Multi in Ecclesia Arelatensi excesserunt sine pace, III, 991. Nullus poenitentiae locus post mortem, 562, 563. Hic vita aut amittitur aut tenetur, 563. Soluta in terris solvuntur in coelis, III, 855. Satisfactio et remi sio facta per sacerdotes apud Dominum grata est, 489. Sacerdotes quidquid faciunt pro vero poenitente, id Deus in acceptum refert, 494. Poenitentes recipiunt Spiritum Patris cum pacem accipiunt, III, 858.
    POLIANUS, 414, 424. Polianus a Mileo, III, 1061.
    POLYCARPUS episcopus, III, 852, 1021, 1036. Polycarpus episc. Hadrumetinus, III, 710. Polycarpus ab Hadrumeto, III, 1056.
    POMPEIUS episc., III, 701, 852. Pompeius Sabratensis, III, 1073. Cypriani epistola ad Pompeium, III, 1128.
    POMPONIUS episcopus, III, 852, 1021, 1036. Pomponius a Dionysiana, III, 1067.
    Pontifex honorandus, III, 810 et seq.
    PONTIUS PILATUS Syriam procurabat, 580.
    Populus Christi non potest scindi, 505. Populus Christianus adunatus pani Dominico comparatur, 384; III, 1150. Populus adunatus Christo cum in calice vino aqua miscetur, 384. Populus totus unum sumus, 524. Populi frementis impetus adversus martyres, 346. Populus perditionis ac mortis, 618. Populus peccator non potest [Col. 1227] esse filius Dei, 526. Populi duo praedicti, major et minor, 688.
    Portenta coluntur, 553.
    Porticus vitea, 196.
    Possidere se credunt qui possidentur, 475.
    Potestas gratiae coelestis, III, 1169.
    Praecepta divina non sunt impossibilia, III, 1015 et seq.
    Praedictiones mulieris a daemone correptae, III, 1164.
    Praelium gloriosi certaminis, III, 765. Praeliantes Deus spectat, spectant angeli, spectat et Christus, 356.
    Praepositos superbo tumore contemnere, 470. Praepositi sine ordinationis lege constituti, 507.
    Praerogativa communicationis, 304.
    Praestigiae fallaces in excusatione, 310. Praestigiae daemonum, 556.
    Praesumptio philosophiae durioris, III, 782. Praesumptio damnata, III, 1117, 1119.
    Praevaricatores veritatis, III, 1116.
    Precatio cum disciplina, 521. Precum tuba, 313. Precem facere in sacrificiis, 265.
    Presbyteri sedent cum episcopo in clero, 324, 325. Presbyteri vocantur sacerdotes a Cypriano, 325, 334. Praepositi dicuntur, 252, 261, 278. Presbyteri et diaconi commendatas sibi oves fovere debent, 252, 254, 257. Confessores regere et docere debent, ibid. Presbyteris assurgendum, 773. Presbyterii honor designatur nonnullis lectoribus, 323. Eadem divisio mensurna ac presbyteris, 324. Numidicus presbyter ascribitur numero presbyterorum Carthaginensium, 325. Presbyteri sede vacante nonnulla, ad electionem episcopi servant, 278, 312. Quinque presbyteri reditum Cypriani morantur, 334. Quinque presbyteri totum sibi vindicant, 250, 254. Presbyteri temerarii causam acturi, apud episcopum et clerum, apud confessores et plebem, 253. Presbyteri temerarii interim prohibentur offerre, ibid. Presbyteri et diaconi qui ab Ecclesia discedunt, redeuntes laici communicant, III, 1050. Ordinati foris laici communicant cum redeunt, ibid. Presbyteri et diaconi integritati et continentiae praeesse debent, 369. Presbyterium contrahere, III, 720.
    Pressurae fiunt ut probemur, 656, 663. Pressurae gentilium, 419, 426.
    Primatum assumere, III, 1144. Primatum tenere, 410. Primatus suos amisit Esau, 634; III, 1126.
    PRIMITIVUS presbyter, III, 701, 710.
    PRIMUS episcopus, III, 1021, 1036. Primus a Misgirpa, III, 1055. Primus schismaticus, III, 713.
    PRISCA socia Montani, III, 1161.
    PRISCUS episcopus, III, 852.
    PRIVATIANUS, 346; III, 852. Privatianus a Sufetula, III, 1062.
    PRIVATUS Lambesitanus, 306. Privatus a Sufibus, III, 1062.
    Procella non subvertit robustam arborem, 507.
    Proculus episcopus, 359; III, 1036. Proculus pejerans, Romulus deus fit, 570.
    Proditores unitatis, III, 1116.
    Propheta alius sicut Moyses promissus, 688. Prophetae figuram Christi portabant, 628. Christus adventum suum per prophetas praelocutus, ibid.
    Propositum continentiae, III, 786.
    Proscriptionis formula, 403. Proscriptionis onus, ibid.
    Prostituere gentilibus membra Christi, 470. Prostitutae vocis audacia, 214.
    Protectio corporis et sanguinis Christi, III, 856. Protectum latus, 220.
    Provincia latius fusa, III, 710.
    Psalmi in conviviis Christianorum, 222, 223.
    Publica est nobis et communis oratio, 524.
    Publicani et Pharisaei discrimen, 522, 523.
    PUDENTIANUS a Cuiculi, III, 1070.
    Pudicitia tenorem gloriae suae servat, III, 786. Pudor vinculi maritalis, 360.
    Puerorum virtus major aetate, 419. Pueri martyrio coronati, 427. Puerorum perdendorum magister, 362.
    Pulli edaces, 572.
    Pulpitum, id est tribunal Ecclesiae, 319, 323.
    Pupilli protegendi, 778.
    Purgatorium. His qui statim coronantur alii opponuntur, qui ad veniam stant et solvunt novissimum quadrantem, III, 786. Hi pro peccatis longo dolore cruciati emundantur et purgantur diu igne, ibid. Pendent in die judicii, ibid. In die judicii pluribus proderunt merita martyrum et opera justorum, 480. Apostatae et desertores nec si occisi pro nomine fuerint, admitti tunc poterunt ad Ecclesiae pacem, III, 790. Sacrificium pro dormitione alicujus, 399.
    Purpuram non induant Christianae, 452. Purpura Agni per quem redempti sumus, 653. Purpura in imagines currit, 796.
    PUSILLUS a Lamasba, III, 1071.
    Putamina, III, 823.
    Puteus aquae vivae, III, 1139.
    Putraminibus amputatis, 477.

[Col. 1228] Q
    Quaestionum probantium tela, 794. Quaestio durissima, 246, 249. Quaestionum tormenta, 554.
    Quantitas. De quantitate propria sumptus suggerit Cyprianus, 327.
    QUIETUS a Baruch, III, 1063.
    QUINTIANUS, martyr, 282.
    QUINTUS episc. III, 852, 1021, 1036. Quintus ab Aggya, III, 1070. Quintus presbyter, III, 763.
    QUIRINUS, 421, 423.

R
    Rabies oris armata est, 484.
    RACHEL typus Ecclesiae, 689.
    Radix Ecclesiae catholicae, III, 710.
    Rahab in qua praeformabatur Ecclesia, 506. Typum portabat Ecclesiae, III, 1141.
    Ramus fractus germinare non potest, 502.
    Rapacitas majorem famem facit quam siccitas, 551.
    Rapinae cruentae, 553.
    Rebaptismus Novatiani, III, 1411. Rebaptizare dignum non est, ibid.
    Rectum te Deus fecit, 556.
    Redampliatur majestas nominis, 790.
    Redditus tuos divide cum Deo, 611.
    Redemptoris imperio parendum, 442.
    Redimenda fratrum membra, 360. Redimi quod potest non timetur, 214.
    Redintegratio fraterna, 343.
    Refrenata aquarum agmina, 786.
    Refrigerium flammae dederunt, 427. Refrigeria paravit Deus, sed paravit etiam aeterna supplicia, 314.
    Regeneratio coelestis, III, 1169; IV, 564, 648. Regeneratio salutaris lavacri, III, 1165, 1172. Regeneratio secundae nativitatis, III, 1167. Regenerationis lavacrum, III, 1132; IV, 626. Regeneratio divina, III, 1124.
    Regnum Dei nemo potest habere, nisi sit baptizatus, 750. Regnum Dei nobis repraesentari cupimus, 528. Regnum Dei esse coepit in proximo, 584. Regnum Dei non est in sapientia mundi, 770. Regna sorte variantur, 571.
    REGULUS auspicia servavit et captus est, 572.
    Religio vera et divina calcatur, 781. Religio vera non cognoscitur, 548.
    Remissa peccatorum, III, 1018, 1040, 1112, 1113, 1117, 1119, 1125; IV, 603, 626, 654. Remissio peccatorum in baptismo, III, 1146, 1147. Non datur nisi in Ecclesia, III, 1040, 1147; IV, 411. Facta per sacerdotes, 489. Remittendorum peccatorum potestas, III, 1168.
    REPOSTUS schismaticus, 332; III, 810.
    Resurrectionem christi quidam discipuli credere nolebant, III, 1194. Resurrectionem Domini mane celebramus, 387. Resurrectio nostra Christus est, 328. Resurrectio mortuorum, 753. Resurrectio carnis, III, 1120. Resurrectionis spes, 434.
    Revelationes, 242, 244, 253, 255, 299, 321, 595, 596; III, 855, 974.
    Rivus a fonte praecisus arescit, 502. Rivi plurimi de fonte uno, 501.
    ROGATIANUS diaconus, III, 1154, 1166. Rogatianus episcopus contumeliis a diacono vexatur, 394. Conqueritur apud Cyprianum, ibid. Rogatianus episcop. III, 852, 1021, 1036. Rogatianus a Nova, III, 1069. Rogatianus presbyter, 235, 327, 329, 332. Rogatianus presbyter gloriosus senex, 424, 428.
    ROGATUS episcopus, III; 852.
    Rogi dissidentes, 576. Rogi pecorum, 553, 575.
    Roma praecedere debet Carthaginem, III, 728. Romana Ecclesia est Ecclesia principalis, III, 818. Excubat pro omnibus, 228. Romanae sedis auctoritas, III, 1159. Ex Romana Ecclesia origo unitatis, III, 818, 819, 1043, 1114. Cleri Romani litterae per totum mundum missae, III, 766. Stephanus successionem Petri tenet, III, 1169. Per successionem cathedram Petri habet, ibid. Basilides depositus ad Stephanum papam confugit ut restituatur, III, 1028. Negat Cyprianus Sabinum illi substitutum deponi posse, ibid. Romani maximum crimen ducunt a laudibus Apostoli degenerare, 309. Romani non observant quaedam vetera instituta, III, 1159. Ad Romanos perfidia non habet accessum, III, 821. Romana Ecclesia stat fortis in fide, 226, 227. Quidam lapsi. ibid. Romae martyria priusquam Carthagine per tormenta consummata sunt, 288. Apud Romanos disciplinae severitas, 309. Clerus Romanus florentissimus cum episcopo praesidens, III, 828. Cyprianum papam et fratrem salutat clerus Romanus, 303, 307, 316. Litterae cleri Romani in Siciliam, 311. Mittuntur Cypriano, ibid. Clerus Romanus deliberat cum episcopis, 314. Major necessitas clero Romano differendae lapsorum causae quia episcopum non habent, 312. Placet clero Romano consilium Cypriani de lapsis in concilio tractandi, ibid. Evangelii [Col. 1229] plenus vigor in litteris cleri Romani, 286. Laborantem Cyprianum adjuverunt, ibid. Romanos geminos non capit unum regnum, 576. Romana Ecclesia laudata, III, 830. Romanorum fides laudata, III, 821. Romanorum dii vernaculi, 569. Romani regni initia, 570, 571.
    ROMULUS circenses primus consecravit, 783. Romulus parricida, 572. Ipse deus factus, ibid.
    Rosae non desunt Ecclesiae, 249.
    Rubigo pectoris, 643.
    Ructare crapulam, 391. Ructu suo vivere, 365.
    Rucuma, III, 1067.
    RUFFINUS diaconus et confessor, 290, 316.
    Ruina una sufficiat lapsis, 337. Ruinae fratrum, 310. Ruinae multiformes orbis, 487.
    Russicade, III, 1070.
    RUSTICUS presbyter, III, 1164.
    Rusticus agrum omni peritia rusticitatis exercet, fructus culturae suae sperans, III, 794.
    Rutili, 332.

S
    SABINA, martyr, 281.
    SABINARUM raptus, 570, 783.
    SABINUS episcopus, III, 1021, 1027.
    Sabrata, III, 1073.
    Sacerdotes Dei et Christi, III, 785. Sacerdos vice Christi fungitur, 386. Agere pro Dei sacerdote, 390. Sacerdotes Deus facit, III, 774. Quantus honos sacerdotibus debeatur, 402; III, 802. Sacerdotes vindicantur a Deo, 395. Debent esse integri et immaculati, III, 1049. Debent esse humiles, 401. Adversus sacerdotes qui stipes et oblationes et lucra desiderant, 390, 391. Portio sacerdotum minime succumbentium, III, 1032. Sacerdos in consacerdotis sui laudibus tanquam in propriis gratulatur, III, 830. Sacerdotibus sacrilegus irascitur, 484. Sacerdos sacrilegus, III, 1034. Sententia multorum sacerdotum consilio ponderata, III, 1046. Sacerdos occidi potest, vinci non potest, III, 825. Sacerdotii sublime fastigium, 768. Qui sacrilega sacrificia idolis fecerunt sacerdotium Dei sibi vindicare non possunt, 391. Sacerdotii vigor in presbyteris et diaconibus admonendis, 263. Sacerdotii concordia, III, 1127, 1155. Sacerdotia illicita, III, 1139, 1169. Sacerdotalis gravitas, III, 701. Sacerdotalis loci religio, III, 1133. Sacerdotalis auctoritas, III, 395, 826. Sacerdotium unum, 336. Sacerdotium vetus et novum, 687.
    Sacramentum, 314. Sacramentum unitatis, III, 196, III, 1116, 1132. Sacramenta coelestia, ibid. Sacramentum et devotio militis Dei, 246. Sacramentum militis, III, 1202. Sacramentum divinae militiae, III, 1133, 1144. Sacramentum fidei, 310, 760. In sacramento fideles, in vitae actu graves, 781. Sacramenti memor, 476. Sacramentum salutis, 416. Sacramentum veritatis, III, 1122. Sacramentum solitae praedicationis, III, 1165. Sacramenta occulta, 420. Sacramentum Ecclesiae Christi, III, 1168. Sacramentum unanimitatis, III, 799. Sacramentum Trinitatis, 541. Sacramenti evangelici unitas, 343. Sacramentum divinae traditionis, III, 1136. Sacramentum Christi, 471. Calicis, 485. Vitae, 538. Paschae, 506.
    Sacrificii nostri Christus auctor et doctor, 373. Cur Christus vespere obtulerit, 387. Sacrificia divina cum Dei sacerdote celebramus, 522. Sacrificia indesinenter offeruntur et in pace et in persecutione, 406, 407. Sacrificia Dei quotidie celebramus, III, 857. Sacerdos dicit: Sursum corda; respondet plebs: habemus ad Dominum, 539. Dominicae hostiae veritas, 513. Christus hoc idem obtulit quod Melchisedech, 375. Seipsum primus obtulit, et hoc fieri in sui commemorationem praecepit, 386. Sacrificio celebrato partem ausus est accipere, crimine maculatus, 486. Oblatio et sacrificium nostrum respondere debet passioni, 381. Passio est Domini sacrificium quod offerimus, 387. Melchisedech panem et vinum offerens sacrificii Dominici sacramentum praefiguravit, 375 et seq. Typus Dominici sacrificii apud Salomonem, 377. Praecessit imago sacrificii Christi in pane et vino constituta, ibid. Figuram perficiens Dominus panem et calicem mistum vino obtulit, ibid. In Sacrificio facere oportet quod Christus fecit et quod faciendum esse mandavit, 383. Non tamen Dominicum debet celebrari post coenam, 386. Aquae et vini commistio non potest ab invicem separari, 384. Aqua sola offerri non potest, quomodo nec vinum solum, ibid. Si aqua sola offeratur, grande praeceptum Domini violatur, 381 Sanguine uvae vinum calicis Dominici sanguinis ostenditur, 378. Aqua vino mista significat populi cum Christo conjunctionem, 384. Sacrificium non sine sacramento solitae praedicationis offerre, III, 1165. Sacrificium horis vespertinis in Africa, 386, 387. Populus ad hoc sacrificium non vocabatur, 386. Sacrificia singulorum presbyterorum cum singulis diaconis apud confessores, 231. Dominicum post coenam non celebratur, 386. Etsi Christus vespere obtulit, bid. Resurrectionem Domini mane celebramus, ibid. [Col. 1229*] In Sacrificiis et precibus vicem boni operis repraesentare his a quibus bene fit, 362. Lapsorum conscientia sacrificio et manu sacerdotis purgatur, 479. Offerri non debet nomen lapsorum, 252. Sacrificium pro dormitione, 399. Sacrificia pro martyribus, 323. Ob eorum commemorationem, 328. Quaedam divites in Dominicum sine sacrificio veniunt, 613. Partem de sacrificio quod pauper obtulit sumunt, ibid. Sacrificium Deo majus est pax nostra et fraterna concordia, 536. Sacrificium vetus et novum, 687. Sacrificia divina impedita, 417. Oblatio sanctificari non potest ubi Spiritus sanctus non est, 392. Falsa et sacrilega foris sacrificia, III, 1049. Sacrificia sacrilega, 391; III, 994, 1139. Sacrificandi licentiam vindicare, 513. Sacrificia falsa, ibid. Sacrificia illicita, 310. Sacrificia funesta, 357, 489. Sacrificia edicto proposito celebrare populus jubetur, III, 805. Sacrificia in ludis, 783. Cibi illiciti de sacrificiis, 671. Sacra sacrilega, 624. Sacrilegis contactibus manus et ora maculata, 265. Sacrificati differunt a libellaticis, III, 781. Sacrificatis communicare, III, 778. Sacrificio maculatus, III, 823. Sacrificiis illicitis maculati, III, 853.
    Saeculum non est amabile Christiano, 801, 802. Saeculi finis appropinquans, 512.
    Sagina largiore distentus, 489. Saginati et pasti, 290. Saginati in saeculo, 363.
    Salario non redimendus histrio, 363.
    Salomon perdidit gratiam Domini, 515.
    Salus non est nisi in Ecclesia, 371; III, 1146. Salus nostra in baptismate constituta, III, 1195.
    Salutator matutinus, 216.
    SALVIANUS a Gazaufala, III, 1071.
    Samaria, III, 1114. Samaritanorum civitas, III, 1143.
    SAMUEL typus fuit Christi, 689.
    Sancti de nostra salute solliciti, 601. Rogat Cornelium Cyprianus, ut pro se invicem orent; et uter prior divina dignatione, pro fratribus apud Dominum precetur, III, 874, 875. Orat virgines Cyprianus ut pro se precentur, cum coronari coeperint. Sanctorum felicitatis descriptio, 792. Sanctorum coetus, 314.
    Sanctificatio lavacri vitalis, 442. Sanctificare hominem non potest aqua sola, III, 1132. Sanctificati sumus in baptismo, 527. Sanctificari salutari baptismo, 1131.
    Sanctimonium, 278.
    Sanctum Domini, id est Eucharistia, 478, 486, 506. Sanctum ducere in lupanar, 784. Sanctum tenere intra conscientiam, 344.
    Sanguine Christi redempti sumus, 442. Sanguis uvae, 378. Sanguis Christi non est aqua, 375. Sanguinis et corporis Christi protectio, III, 856. Sanguinem Christi quotidie bibere, 350. Sanguinis baptismus, III, 1124. Sanguini nostro patet coelum, 792. Sanguinem nostrum Deus non desiderat, 594. Sanguis manabat pro fletibus, 476.
    Sani non indigent medico, III, 783. Sanitatis obductae cicatrix, 781.
    Sapientia mundi non est regnum Dei, 770. Sapientia vera quae, 623.
    Sara sterilis mater Isaac, 688.
    Sarcina de incendio exuenda, priusquam flammi concremetur, 366. Sarcinatrix, 332.
    Satisfactio. Lapsis redditur pax ob iteratam confessionem, 273. Ob martyrum praerogativam et auxilium, 259, 260. Venia petitur ob susceptos confessores, 277. Lapsi possunt Deo precibus et operibus suis satisfacere, 251. Per episcopos et sacerdotes Domino satisfacere debent lapsi, 334. Justis operationibus Deo satisfit, 605. Satisfactionibus peccata redimuntur, III, 814. Deus non voce sola sed jejuniis et lacrymis placandus, 241. Pro peccatis satisfaciendum, ibid. Per Christum Deo Patri satisfaciendum, 243. Satisfactio longa et continua, 335. Majus delictum peccasse nec satisfacere, 490. Satisfactionis viam claudere, 492. Tres pueri etsi bene sibi conscii Domino satisfacere non destiterunt, 490.
    SATTIUS episcopus, III, 851, 1021. Sattius a Sicilliba, III, 1066.
    SATURNINUS, 279, 281, 286. Saturninus episcop., III, 852, 1021, 1036. Saturninus a Thucca, III, 1068. Saturninus a Victoriana, ibid. Saturninus ab Avitinis, III, 1070.
    SATURNUS, fugatus a Jove, 367. Saturnus docuit litteras imprimere, ibid.
    SATURUS confessor, 281. Saturus lector, 287, 302, 316. Saturus acolythus, III, 797.
    Saul persequitur Davidem, 641, 667. Saul rex afflixit populum, 395.
    Scandalum. In scandalo grande crimen, 239. Etiam stuprum conscientiae desit, ibid.
    Sceleris particeps est qui imperavit, 310. Scelera festinant, III, 810.
    Schismata ex contemptu sacerdotum, 396. Schismata, unde oriantur, 403. Ille est vere schismaticus qui se a communione ecclesiasticae unitatis separat, III, 1174. [Col. 1230] Schismate majus esse delictum non potest, III, 1049. Sine spe sunt qui schisma faciunt, III, 1142. Quantum peccatum schisma, ibid. Pejus crimen schismaticorum quam lapsorum, 514. Non potest ei cum aliquo convenire cui cum Ecclesia non convenit, 509. Pacatum habere Deum non potest qui cum fratre pacem non habet, ibid. Schismatici Dominico pani adunati non sunt cum Christi populo non sint commisti, III, 1142. Fides apud schismaticos sana esse non potest, III, 1195. Adunari animae non possunt, quae se ab unitate Dei diviserint, III, 1157. Nihil prodest proximos sibi esse corporibus si mente dissideant, ibid. Discordans cum fratribus nec martyrio salvatur, 536. Schismatici ecclesias humanas instituunt, III, 790. Numerum suum mendacio inflant, III, 811, 813. A seipsis damnati, III, 728. Non nos ab haereticis, sed illi a nobis recesserunt, 509. Pereunt qui a schismatis ducibus seducuntur, III, 1050. Pari crimine tenetur qui ducem schismatis sequitur, 514. Duces schismatis rei sunt, et qui eos sequuntur, III, 1145. Perdita factio consentientes perditura, III, 726. Fideles movere non debent schismata, quia praedicta sunt, III, 805, 806. Movere non debet confessor, ad schisma deficiens, 515. Confessori schisma amplectenti magis ex hoc ipso crescunt merita poenarum, 516. Vita schismaticorum exsecrabilis, III, 823 et seq. Schismatici non habent Spiritum sanctum, III, 1146. Precem alteram illicitis vocibus faciunt, 513. De pectoribus schismaticorum excessit Spiritus sanctus, 401. Schisma adulterum est impium et sacrilegum, 336. Contra Deum fit quidquid improbi ad destruendam Dei ordinationem conantur, 513. Quidam schismatici non possunt sine scandalo recipi, III, 823. Schismaticus et haereticus error, 344. Schismatis incendium, III, 728. Schismatici nihil habent potestatis, III, 1138. Schismaticorum baptismus, 408; III, 1040, 1046. Schisma factum in Urbe, 340. Schismatici fervent inter initia, III, 790. Schismaticus non potest ad Ecclesiae praemia pervenire, 515. Schismaticus et haereticus, III, 719, 727, 732. Schismata et haereses surgunt, III, 1134.
    Scopulosa saxa navem constringunt, 587.
    Scorpii et serpentes. III, 1151.
    Scriptura. Scripturarum sancta et adorabilia verba, III, 1065. Scripturarum traditores ex consilio episcoporum semoti, 433. Scripturas sacras in advocationem criminum convertere, 781. Divinarum Scripturarum sequenda auctoritas, III, 1058, 1065, 1114. Sancta testimonia ex Scripturis deificis descendentia, III, 1059. Scripturae divinae fides, III, 1016, 1141. Ad corroborandas fratrum mentes de divinis Scripturis hortamenta componit Cyprianus, 651. Plus roboris dabitur et magis ac magis intellectus cordis operabitur scrutanti Scripturas veteres ac novas, 677. Docet indociles, et admonet immemores Scriptura divina, 483. Scripturae scrutandae, 433. Scripturae testimonium reddunt de salutari baptismo, III, 1056. Sanctarum Scripturarum praecepta, III, 1071. Congeruntur sanctarum Scripturarum capitula quae videntur esse diversa aut varia, III, 1186. Scripturae Novi et Veteris Testamenti manifeste praedicant Patrem omnipotentem Creatorem omnium, et Filium ejus sine obscuritate annuntiant, III, 1198. Vid. verb. EVANGELIUM.
    Scurrititas vetita, 757.
    Scutum fidei, 356.
    Secta nostra, 723. Secta fraternitatis, 324. Confessorum secta et conversatio proficit ad praeconium gloriae, ut magisterium caeteris praebeat disciplinae, ibid. Spei ac fidei nostrae secta dirigitur ad consequenda divinitus praemia, 622.
    SECUNDIANUS, III, 1072.
    SECUNDINUS episcopus, III, 852, 1021. Secundinus a Cedias, III, 1060. Secundinus a Carpis, III, 1063.
    Secundus esse non potest post primum, in Petri cathedra, III, 773.
    Securitas firma et perpetua, 584. Securitas indiligentiam parit, 202.
    SEDATUS episcopus, 364; III, 1021. Sedatus a Tuburbo, III, 1062.
    Segregatus dure et crudeliter ab Ecclesia, poenitentia revalescat, III, 783.
    Seminatio discordiae, III, 790. Seminatio pestifera, III, 828.
    Semitonsum caput, 417, 421.
    Semiustulatis visceribus, 476.
    Separes aliquos non posuit beatus Joannes apostolus, sed universos qui de Ecclesia exissent antichristos appellavit, III, 1138
    Septenarius numerus, 668, 689.
    SERENIANUS praeses in nostra provincia, III, 1164.
    Serenitas unde, 786.
    Sergius in carcere constitutus, 424.
    Sericum ne induant mulieres Christianae, 451, 452.
    Sermo caro factus est, III, 1113.
    Serpentis nomen unde, 495. Serpens calcatus, obtritus, [Col. 1230*] 322. Serpentinis crinibus pullulantes, III, 1134. Serpentes coluntur, 553.
    Servus non potest esse major domino suo, 344. Servi pervicaces, 594. Servorum miseria, 550. Servitute nihil foedius, 792. Servos oportet obedire dominis, 771.
    Sestertia centum millia nummorum, 361.
    SEVERIANUS, 279.
    Severitas divini vigoris, 308. Severitas loco praeceptorum loquitur, 782. Severitas evangelicae disciplinae, 311. Nervos severitatis dissolvere, 310.
    Sexagenarius fructus virginum, 460. Sexus arte mutatur, 363.
    Sicarii in media civitate, 552.
    Sicca, III, 1064.
    Sicilia, 312.
    Sicilibba, III, 1066.
    SIDONIUS confessor, III, 718, 720; IV, 342.
    Signaculum Dominicum, III, 1115. Spiritu sancto signari, III, 1114. Signifer seditionis, III, 808. Signum Dei, 357. Signum crucis in fronte, 514, 560, 715, 716. Signo Christi signari, 360, 682. Moyses vincere non potuit nisi postquam in signo perseveravit, 662.
    Siguense metallum, 424.
    SIMEON justus, 584.
    Simiae imitantur humana, III, 1111. Similitudo divina manifestatur in actibus nostris, 625.
    SIMON magus, III, 1201.
    Simulacra non sunt adoranda, III, 781. Simulacrorum origo, 565. Simulacra inepta, 556.
    Simultas non debet esse in Christiano, 632.
    Sinus vulnerum tumentes, 477.
    Sitis aeterna, 363. Sitis aeternae siccitas, III, 1116.
    SOCRATIS daemon, 573.
    Sol super omnes aequali luce diffunditur, III, 1149. Sol in occasu suo radios minus claro splendore jaculatur, 547.
    SOLIASSUS schismaticus, 332.
    Solus non est cui Christus in fuga comes est, 352
    Sophia Dominica, III, 834.
    SOPHIA, 282.
    SOPHRONIUS schismaticus, 332.
    SORANUS, III, 1149.
    Sordes intrinsecus detrahendae, potius quam extrinsecus, 604.
    Spectacula vetita, 781, 782. Spectacula Christianis vetita etiamsi non essent idolis dicata, 785. Spectacula etiamsi non haberent crimen, habent vanitatem, ibid. Non potest qui spectat integer esse vel pudicus, 208 et seqq. Discit et facere dum assuevit videre, ibid., 783. Daemonia praesident spectaculis, 783. Diabolus artifex spectaculorum, 783. Spectacula Christiano digna, quae, 786. In spectaculis prostitutarum transitur obscenitas, 785. Nulli hominum generi parcitur in spectaculis, 784. Quidam spectacula defendunt ex Scripturae auctoritate, 781, 782. Refelluntur, ibid.
    Spes non concordat cum dolore, 434. Spes nostra debet esse patiens, 758. Ut spes ad fructum sui possit pervenire patientia opus est, 630. Spes veritatis et libertatis, ibid. Spei fundamentum timor, 747.
    SPESINA, 281.
    SPIRITUS ex quo renascimur ferebatur super aquas, III, 1057. Spiritus sanctus frequenter apparuit in igne, 776. Cur in specie columbae venit Spiritus sanctus, 506. Spiritus sanctus non datur extra Ecclesiam, III, 1043, 1131, 1197. Spiritus sine aqua operari non potest, III, 1057. Spiritus sanctus accipitur per baptisma, 380. Accipi non potest nisi prius fuerit qui accipiat, III, 1132. Spiritus sanctus infusus super baptizatos, III, 1115. Spiritus sanctus incumbit super eos qui credunt, III, 1201. Descendit super discipulos Christi, III, 1202. Spiritus sanctus non contristandus, 736. Spiritus sanctus implevit Joannem Baptistam, III, 1201. Omnibus praebetur, III, 1016. Spiritus Antichristi, III, 1119. Spiritus erratici, 203. Immundi, 487.
    Sponsa Christi hortus conclusus, III, 1136. Sponsa Christi non est haeresis, III, 1132.
    Sportulae, 324. Sportulantes fratres, 399.
    Sputamina insultantium, 627.
    Stantes, qui, et cur pro iis orandum, 313. Stantes inconcussa fide, 232. Stantes laici, 295, 299, 306, 312; III, 766. Stantium plebs, 261. Stantium firmitas, 232, 243, 218, 249. Stantium laus, 467. Stantium multitudo, 466. Stantes laude proximi et pene conjuncti confessoribus, 467. Preces stantium pro lapsis ipsorum humilitate debent adjuvari, 306.
    Statio secura, III, 995. In statione legati Novatiani clamitant, III, 701.
    STATIUS confessor, 279.
    STEPHANI protomartyris laus, 652. Stephanus papa, III, 990, 997, 1002, 1046, 1128, 1156, 1159, 1161, 1165, 1169 et seq. Stephanus episcopus, III, 701, 704, 711.
    [Col. 1231] Steriles homines, 608, 613.
    Stibium diaboli, 612.
    Stipendia Ecclesiae, 330.
    Stipes et oblationes, et lucra desiderantes, 391.
    Stoicorum sententia, III, 782.
    Stratos solo adhaerere, 492.
    Stupor haereticorum, III, 1185.
    Stupra lenonum et lupanarium deflenda sunt, 360.
    Stylus discordiosus, III, 705.
    Subitati apparuerunt fortiores in persecutione, III, 832.
    Subsiciva soboles, ad patrem lineamentis paribus respondet, 648.
    Subsidia nummaria pro redimendis captivis, 360, 361.
    Substantia salutis amissa, 517.
    Succedanei histriones, 363.
    Successionum vices, 298.
    SUCCESSUS episcopus, III, 851, 1021, 1036. Successus ab Abbir Germaniciana, III, 1061.
    Sufes, III, 1062.
    Sufetula, III, 1062.
    Suffragia divina, 318.
    Suillae carnis contagium, apud Judaeos, 669.
    Summulae pro redimendis captivis, 362.
    Sumptus Ecclesiae, 363.
    Superba jactatio non de Christi magisterio nascitur, sed de Antichristi spiritu, III, 800.
    Superbia damnata in confessoribus, 537. In Christianis, ibid.
    SUPERIUS, Cypriani collega, 346.
    Supersedere, id est perseverare, III, 707.
    Superstitiones contra Deum, 783. Superstitio tenebrosa, 562.
    Supplicia plura quam membra, 214. Supplicia cesserant martyribus, 246. Supplicia aeterna, 314.
    SUSANNA pudica, 336.
    Suspensi a functionibus presbyteri, 253.
    Suspirandi fomenta succendere, 448.
    Susurrones maledicti, 777.
    Symbolum Trinitatis, III, 1165.
    Synagoga haereticorum, III, 1167, 1168.
    Synodi singulis annis celebratae, III, 1158.

T
    TABITHA suscitata, 607.
    Tarditas tormentorum ad merita proficiens, 415.
    TATIUS invenit Cloacinam deam, 570.
    Tecta pro claustris, 799.
    Tela quae vinci nesciunt, 294.
    Tela latentia, 640. Tela probantium quaestionum, 794.
    Telepte, III, 1069.
    Temeraria judicia vetita, 750. Temeritatis magister, 389, 390.
    Templum vetus et templum novum, 686. Dominus insedit mentem templi vice, 222. Templum Dei factus est qui sanctificatus est, III, 1117. Templa Dei membra nostra, 442. Demus operam ne quid immundum et profanum templo Dei inferatur, ibid. Eorum templorum cultores et antistites sumus, ibid. Templa Dei turpi concubitu maculata, 238. Templa profana, 624.
    Temporum necessitas, III, 768.
    TENAX episcopus, III, 1021. Tenax ab Horreis Caeliae, III, 1070
    Tenebrae in passione Christi, 716. Tenebrae lucidiores sole ipso, 425. Tenebrae sterilitatis, 610.
    Tenor salutis, 392. Tenor evangelici vigoris, 311. Tenor fidei, III, 1134. Tenor vivendi, 442. Tenor disciplinae, 288.
    Tentamur ut probemur, 774. Tentatio haeretica, III, 707.
    Terrestribus non inhaerendum, 474.
    TERTULLUS episcop. III, 852, 1036; IV, 364. Tertullus presbyter non deest circa curam corporum confessorum, 329. Tertullus qui Cyprianum absconditum caute servavit, 232.
    Testamentum Novum, 685, 688.
    Testis de se nemo esse potest, 401. Testis falsus non erit impunitus, III, 1173.
    Thabraca, III, 1063.
    Thambei, III, 1072.
    Thamugade, III, 1056.
    Tharassa, III, 1069.
    Thasvalte, III, 1065.
    Theatrorum turpitudo, 206, 207.
    THEBANORUM germanitas, 576.
    Thebeste, III, 1064.
    Theni, III, 1064.
    THEOGENES ab Hippone regio, III, 1061.
    THERAPIUS episcop. III, 1014. Therapius a Bulla, III, 1069.
    Thesaurus ubi reponendus, 474. Thesauri Christiani commendandi, 449.
    Thibari, III, 1066. Thibaritana plebs. 319.
    Thubuni, III, 1056.
    [Col. 1231*] Thucca, III, 1668.
    Thuribula jussu Domini conflata, III, 1144. Thurificati III, 763.
    TIBERINUS, 570.
    Tibiam inflare, 785.
    Timida Regia, III, 1069.
    Timisa, III, 1068.
    Timor est fundamentum spei et fidei, 747. Timor innocentiae custos, 202. Timore cogitur qui timetur, 219.
    Tinctio haereticorum sordida et profana, 409. Tinctio profana, III, 1129.
    Tinea animae, 643.
    TOBIAS, 588. Tobias per corporis sui cladem crevit ad laudem, ibid. Tobiae mandata ad filium, 617. Tobiae patientia laudatur, 634. Tobias confessionem suam Deo servat, 668.
    Togae pacem non habent, 551.
    Torcularis calcatio et pressura, 378.
    Tormentorum descriptio, 241. Tormenta superare post exsilium, 319. Tormenta quibusdam defuerunt, 328. Tormentorum vi subacti, 347. Tormentorum tarditas ad gloriam proficiens, 415. Tormenta venerunt, 476. Tormenta paucorum exempla sunt omnium, 484. Tormenta longa, 553. Tormenta verborum, 555. Tormenta quae finem non habebunt, 562. Tormenta martyrii, 630. Tormenta contemnere nec horrere, 793. Torti torquentibus fortiores, 246.
    Torvus aspectus invidiosi, 644.
    Tractantes episcopi, 352. Tractante episcopo, III, 781. Tractatu habito, 345; III, 778.
    Traditio, III, 1129, 1136, 1158. Traditum est unam esse fidem, unam Ecclesiam, III, 1136. Traditio Dominica, 373, 387, 389. Traditio divina, 340; III, 704, 1027. Damnari debet quidquid judicatur contra solemnissimam observationem omnium sanctorum, III, 1185. Stephanus papa decernit nihil esse innovandum, nisi quod traditum est, III, 1129. Traditio ecclesiastica, III, 1183. Observationis antiquissimae quanta auctoritas, III, 1185. Traditio humana, 383; III, 1130, 1159. Divinae dispositioni non anteponenda, III, 1130. Traditio nova sacrilegae institutionis, 334.
    Traditores Scripturarum, 433.
    Tranquillitas et securitas in quo positae, 220.
    Transcriptionis facultas, 316.
    Transpunctae mentis alienatio, 491.
    Transversariis et compedibus pedes cunctati, 416.
    Tremor in labiis invidi, 644.
    Tria Fata, 278.
    Tribus duodecim Israel scinduntur, 505; III, 1142.
    Trinitas. Trinitatis sacramentum in novissimis temporibus manifestatum, 541. Tres unum sunt, III, 1200. Trinitatis insinuatio, III, 1119. Unus Deus Pater, Filius et Spiritus sanctus, III, 1120. Tres unum sunt, III, 1117. Sine Patre aut contra Patrem prodesse Filius solus non potest, III, 1119. Nec potest esse spes salutis nisi duobus simul cognitis, III, 1120. Qui non tenent Deum Patrem, nec Filium nec Spiritum sanctum tenere possunt, III, 1160. Non potest a Christo Spiritus separari, III, 1132. Trinitatem Novatiani agnoscunt ut Catholici, III, 1143. Non est major mittente qui missus est, III, 1132.
    Triticum non rapit ventus, 507.
    Triumphi martyrum, 291.
    Tropaeum crucis, 564.
    TROPHIMUS, III, 763, 777, 778.
    Tuba precum, 313. Tuba militaris, 654. Tubae clangores, 785.
    TUBURBU, III, 1062.
    Tuchabori, III, 1061.
    Tumentes vulnerum sinus, medicus manu parcente contrectat, 477.
    Tumor damnatur in Christianis 238. Tumor superbus, 396.
    Tumultum nemo moveat fratribus, 432.
    Tunica Jesu Christi non dividitur, 505.
    TURASIUS presbyter, 434.
    Turpes turpis infamat, 212.
    Tutela divina, III, 827. Tutela datur fidentibus, 630. Tutela non competit clericis, 398. Concilii statutum ne quis de clericis tutorem vel curatorem testamento constituat, ibid.
    Tutus nemo est periculo proximus, 366.
    Tympana Domino servierunt, non idolis, 782. Tympana in Scripturis leguntur, ibid.
    Tyrannus infestus sacerdotibus, III, 774. Tyrannicus terror, III, 1054.

U
    Ululae, III, 1068.
    Unanimitas et concordia, 341. Unanimitas fidei et veritatis, III, 1156. Unanimitatis vinculum, 1157. Unanimitas Christiana, III, 1142. In Ecclesia Dei nonnisi concordes et unanimes habitant, ibid. Unanimitas deprecantium, 508. [Col. 1232] Dominus unanimitatem in precibus discipulis suadet, ibid. Unanimitatis sacramentum, III, 799. Unanimitatis exempla, III, 831. Unanimitas sub apostolis olim fuit, 518. Unanimis consensio, 500.
    Undas circumspumantes virtus superat, 790.
    Ungi debet baptizatus, III, 1040.
    Ungula effodiens, 213, 476. Ungulae pulsantes ac latiantes, 246. Ungula resultans recurrat in vulnus, 789.
    Unitatis origo, 499 et seq. Unitatis vinculum, III, 995, 1156. Unitatis sacramentum, 504; III, 1116, 1136. Unitatis divinae ratio, III, 1111. Unus et idem Dominus, qui habitat in nobis, conjungit ubique suos vinculo unitatis, III, 1157. Unitas a Domino tradita, III, 704. Unitas evangelici sacramenti, 343. Unitas institutionis catholicae, 340; III, 711. Unitas Ecclesiae catholicae, 345, 410; III, 702, 711, 732, 768, 787, 790, 791, 1046. Unitatis origo in Petro, III, 1114. Unitas sacerdotalis exorta ab Ecclesia Romana, III, 818, 821. Unitas separari et dividi non potest, III, 1176. Unitas scindi non potest, 517. Unitatem scindens graviter peccat, 539. Unitatis et pacis inimicus, III, 829. Unitatis divinae inimicus, III, 1142. Unitatis tenacitas ac firmitas, 631. Unus actus et una consensio secundum Domini praecepta, 274.
    URANIUS, 282.
    URBANUS confessor, III, 718, 720, 736.
    Urbici clerici, 334.
    Usura vituperatur, 471. Usura vetita, 759.
    Uthina, III, 1063.
    Utica, III, 1066.
    Utilius quaedam tacentur in praeceptis, 782.
    Uva melius vestitur erumpentibus pampinis, 791. Uvae sanguis, 378.
    Uxor a viro non discedat, 774.

V
    Vaga, urbs Africae, III, 1064.
    VALENTINIANI, III, 1112. Valentinus haereticus, III, 1158. Valentini baptismus, III, 1133.
    VALERIANUS imperator, 430.
    Vapor aestuantium delictorum, 296.
    Vasa aurea vel argentea, 344, 416; III, 791.
    Vastitas armentorum, 479.
    VENANTIUS episcopus, III, 1021. Venantius a Timisa, III, 1068.
    Venditio liberorum, 437.
    Venefici, 530. Venenum pro remedio, 336. Venena subvertendae veritatis, III, 1112. Venena fellis 650. Venenati sermonis contagium, III, 828.
    Venter solutus in fluxum, 591.
    Ventilare preces nostras non debemus, 522.
    VENUS calva, 571.
    VENUSTUS martyr, 281.
    VERIANUS episcopus, III, 852.
    Veritatis imago, III, 1111. Veritatis origo, 498. Quaenam sit origo veritatis et caput, 499. Veritatis sacramentum, III, 1122. Veritatis caput et origo, 509. Veritas cogit ad bonum, 546. Veritas evangelica, 336; III, 1118, 1147. Veritas Spiritus sancti, III, 998. Veritatis plenitudo veritatem praefiguratae imaginis adimplevit, 377. Veritas Christiana, III, 1119. Veritas ecclesiastica, III, 1111, 1112. Veritatis ecclesiasticae lumen, III, 1173. Veritatem facti destruere nihil prodest, 596. Veritatis hostes, 293. Veritatis inimicos ignis absumet, 793. Veritas facinoris dolore corporis exprimitur, 554.
    Vernaculi dii Romanorum, 569.
    VERULUS a Rusiccade, III, 1070.
    Vestigia cognationis, 322. Vestigia gloriarum, 267.
    Vestis algentibus deest, 417. Vestis pretiosae cultus, 489. Vestium insignia, 450. Vestis debet esse congrua, 653. Vestem muliebrem induere non licet viris, 363.
    Vetustate temporis frustratur quod de saeculo cupitur, 796. In vetustate permanere, III, 1170.
    Vicaria ordinatio, III, 1168. Vicarius et successor, III, 996, 997. Vicarii Cypriani absentis duo episcopi et duo presbyteri, 330. Vicariae litterae, III, 975.
    Vicem malis non reddendam, 750. Ad reddendam vobis vicem minor est nostra mediocritas, 265.
    Victima debet praesentibus fratribus immolari, III, 976.
    VICTOR episcopus, 331, 359, 364; III, 852, 1021, 1036. Victor quondam presbyter, III, 1014. Victor ex lectore diaconus, 240. Victor in metallo constitutus, 414, 420. Victor a Gor, III, 1066. Victor ab Assuras, III, 1070. Victor ab Octavo, III, 1071
    Victores in secundo praelio, 476.
    VICTORIA conjux Felicis presbyteri, 272.
    Victoriana, III, 1068.
    VICTORICUS episcopus, III, 852, 1021. Victoricus a Thabraca, III, 1063.
    VICTORINUS martyr, 281.
    Vicus Caesaris, III, 1062.
    [Col. 1232*] Viduarum cura commendatur, 326, 327. Viduae antequam nuptae, 459. Vidua quae pavit Eliam, 614, 615. Viduae probatae honorandae, 771. Viduae protegendae, 778. Vidua Evangelii, 613.
    Vigilat in pluma, dives infelix, 218.
    Vigor episcopatus, 394; III, 797. Vigor evangelicus, III, 764, 1032. Vigor fidei sincerus, 268. Vigor fidei, III, 775, 518. Vigor conscientiae victricis, 419. Continentiae vigor, III, 786.
    VINCENTIUS episcopus, III, 1021. Vincentius a Thibari, III, 1066.
    Vincit semel qui statim patitur, 266. Vinci non potest Christianus, III, 832. Victi nolunt succumbere, III, 1145.
    Vinculum Christianae charitatis, III, 703. Vinculum unitatis, 405; III, 1157. Vinculum fidei, III, 1127. Charitatis et unitatis vinculum, III, 1156. Vinculum fortissimae charitatis, 418. Vinculum pacis et concordiae, III, 1050. Vinculi maritalis pudor, 360. Vincula Christianorum sunt ornamenta, 416.
    Vindicta Christianorum, 637, 638, 673. Vindicta pro persecutione, 557.
    Vinea Domini Sabaoth, domus Israel est, 383. Vineam grando debilitat, 549.
    Vir gravis non facile flecti debet, III, 782. Viri caput est Christus, 669. Vir infra virum jacens inter foeda luctamina, 785. Viris vetitum induere vestem muliebrem, 363.
    Virga ferrea, 344, 791.
    Virgines se Christo dicaverunt, 443. Tam carne quam mente se Deo voverunt, ibid. Virgines quae se ex fide dicaverunt Christo castae perseverent, 366. Si perseverare non possunt vel non volunt, melius est ut nubant, ibid. Virgines quae statum suum semel firmiter tenere decreverunt, 364. Christo dicatae et ipsius sanctitati destinatae, 369. Nativitatis iteratae major sanctitas in virginibus, 463. Virgines castae perseverantes, angelis Dei aequales, 463. Resurrectionis gloriam jam tenent, ibid. Flos ecclesiastici germinis, 443. Illustrior portio gregis Christi, ibid. Dei imago, ibid. Per eas floret Ecclesiae fecunditas, ibid. Excedunt cum gloria sua, 592. Praemium virginum, 443, 461. Virginitatis laus, 443; III, 786. Virginitatis bonum, 753. Virginum Dominus et caput Christus, 462. Dominus non jubet sed hortatur ad virginitatem, 463. Virgines corruptae non mariti sed Christi adulterae, 370, 443. Virginibus corruptis poenitentia plena imponitur, 370. Magna supplicia pro amissa virginitate, 459. Frequenter Ecclesia virgines suas plangit, ibid. Plurimae virgines corruptae per illicitas et periculosas conjunctiones, 366. Virgines cum masculis habitare non debent, 365. Corruptae virgines ex ornatu, 451. Nimis corruptae a coetu virginum arcendae, 456. Ne perdant alias quae perierunt, 457. Auro et margaritis ornatae ornamenta cordis perdiderunt, 462. Soli Domino ornari debent, 443, 444. Virgo non est quae sic vivit ut amari possit, 448. Pudica non est quae suspiria adolescentium post se trahit, ibid. Virgo non solum esse sed et intelligi et credi debet, 445. Virgo dum oblectat alios ipsa polluitur, 458. Adversus virgines divites, quae bonis suis uti se debere contendunt, 446. Moeror de periculo virginum captivarum, 360. Saepe obstetrices falluntur in probandis virginibus, 367. Jubet Cyprianus inspiciantur virgines diligenter, ibid. Virginalis conscientia, III, 769. Virginitas immaculata, 801.
    VIRTIUS presbyter integerrimus, 332.
    Virtutes omnes solent fieri in nomine Christi, III, 1196, 1198. Virtutem verbis praeferre, 596.
    Virus malorum blandientium occultum est, 215. Multiformi genere peccandi per improbas mentes nocens virus operatur, 214. Virus discordiarum exclude, 650.
    Visio oblata Celerino, ne lectoris munus recuset, 321. Visiones, 595; III, 861, 862. Somnia et visiones ineptae quibusdam videntur, 407. Visiones nocturnae, 253.
    Vitae aeternitas, 267. Vita hic aut amittitur aut tenetur, 561.
    Vitiorum furentium varietas, 553. Vitiorum enumeratio, 585. Vitiorum assertores blandi, 781.
    Vivendi tenor, 442. Vivimus per Christum, 418
    Volucres Deus pascit, 610.
    Voluntas Dei fiat in nobis, 529, 530. Voluntatem Dei facere debemus, 594.
    Votum Deo reddendum, 752. Membra per votum Deo dicata, 360. Membra in aeternum continentiae honore pudica virtute devota, 457 et seqq. Pudori corpora voto dicata, 458.
    Vox purificatione confessionis illustris, 268. Vocis prostitutae audacia venalis, 214.
    Vulgus stultum et credulum, 573.
    Vulnera conscientiae, 604. Vulnerum gloria, 319. Vulnerum gloria victoriam fecit, gloriam cicatricum memoria custodit, 322. Vulnerum clara signa, ibid.
    Vultus minax invidiosi, 644.

[Col. 1233] X
    XISTI episcopi Romani martyrium, 430.

Z
    ZACHARIAS occisus in templo, III, 825, 667.
    Zama, III, 1068.
    Zelare non modicum crimen est, 639. Zelus divinae fidei, [Col. 1234] III, 1115. Zeli insania, 833. Zeli dolor, 369. Zelus amicitiam abscindit, 585. Zeli pernicies late patet, 642. Zelus excaecans, ibid. Zeli stimulus provocat, 641. Zeli vulnera abstrusa sunt et occulta, 644.
    Zelotypi disciplinae Christi, 280.
    ZETUS episcopus, III, 715.
    Zizania in Ecclesia, 344.
    ZOSIMUS a Tharassa, III, 1069.






[Col. 1233]
SYLLABUS RERUM QUAE IN HOC TOMO CONTINENTUR.



[Col. 1233] CONSPECTUS TOTIUS EDITIONIS. SIGLIORUM explicatio.
    PRAEFATIO, in qua, post enumeratas S. Cypriani operum editiones, de S. Martyris doctrina pluribus disseritur, auctore D. Prud. Maran., O. S. B. 10
    I.---Cypriani sententia de unitate et infallibilitate Ecclesiae. 15
    II.---Refelluntur qui episcopos apud Cyprianum jure divino a presbyteris distingui negant. 21
    III.---Primatus Ecclesiae Romanae a S. Cypriano semper agnitus. 23
    IV.---De dissensione S. Cypriani cum S. Stephano. Nullum Baptisma probatum Stephano, nisi quod ex praescripta a Christo forma datum esset. 27
    V.---S. Cyprianus sententiam adversariorum minus intellexit. De Baptismo in Christi nomine. Stephani sententia orta ab Apostolis. 31
    VI.---Quibus potissimum rationibus sese S. Cyprianus defenderit. Nec sacramenta a malis in Ecclesia administrata, nec traditionem rejecit. 35
    VII.---Confirmationem non confundit S. Cyprianus cum impositione manuum in haereticos redeuntes. Confirmationem inter sacramenta enumerat. 39
    VIII.---Poenitentiae sacramentum ex S. Cypriani testimoniis defenditur, quam necessarium judicaverit, quam sancte administrari voluerit ostenditur. Nonnulla illius dicta explicantur. 42
    IX.---Utrum in Africa ante S. Cyprianum gravissimis criminibus negata fuerit communio post poenitentiam. 47
    X.---Utrum nova sub S. Cypriano inducta sit disciplina, ac pristina severitas in solos apostatas et desertores retenta. 51
    XI.---Utrum S. Cyprianus lapsis in decursu poenitentiae morientibus pacem negaverit, his tantum exceptis qui libellos a martyribus acceperant. 55
    XII.---Utrum concilium Carthaginense poenitentiam sacrificatis per totum vitae tempus imposuerit. 59
    XIII.---De Christi in Eucharistia praesentia. 61
    XIV.---De communione sub utraque specie. 65
    XV.---S. Cypriani sententia de Sacrificio, de Purgatorio et invocatione Sanctorum. 67
    XVI.---De Christi divinitate, ejusque gratia. 71
    VITA S. CYPRIANI, cura D. Prudentii Maran. adornata. 73
    I.---De S. Cypriano nondum Christiano. Distinguendus est a Cypriano Antiocheno. 75
    II.---De S. Cypriani conversione. Catechumenus bona sua distribuit, seque voto continentiae astringit. Incertum quo anno et tempore baptizatus. 77
    III.---De studiis et scriptis S. Cypriani a Baptismo usque ad Ordinationem. 81
    IV.---Cyprianus presbyterium et sacerdotium statim accipit. Quo anno ordinatus episcopus. Res gestae et scriptae in primordiis episcopatus. 82
    V.---De persecutione Decii ejusque initiis, ac de magno lapsorum et confessorum numero. 86
    VI.---In quo positum eorum delictum qui libellatici appellati sunt. 89
    VII.---Cyprianus secedit in persecutione justissimis de causis. 93
    VIII.---De litteris cleri romani Carthaginem missis, postquam Cyprianum secessisse nuntiatum est. 95
    IX.---De prima Cypriani Romanorum litteris responsione. De tredecim litteris ante secundam responsionem scriptis et simul cum illa Romam perlatis, ex quibus multas desiderari ostenditur. 96
    X---Ordo epistolarum Cypriani ante decimam quintam ad Romanos scriptam; ac primo de quinta et nona. Referenda ad aliud tempus trigesima septima. 99
    XI.---Quinque S. Cypriani litterae de lapsis. Facinus presbyterorum qui communionem lapsis dederant, non dissimulavit.---Non suspensionem, sed excommunicationem illis minatur. 101
    XII.---De epistola quinta decima S. Cypriani et pluribus aliis paulo post novo tumultu exorto scriptis. 106
    XIII.---De epistola Celerini ad Lucianum et responso Luciani. 108
    [Col. 1234] XIV.---Scribit S. Cyprianus ad clerum de ordinatione Saturi et Optati. Variae lapsorum ad S. Cyprianum litterae. Clerus removet a communione sua Gaium Diddensem. Quo tempore litterae XXV et XXIX scriptae. De cleri Romani et confessorum litteris. 110
    XV.---Persecutio recrudescit: pax futura S. Cypriano revelatur. Res interim ab eo gestae et scriptae anno 250 exeunte recensentur. 113
    XVI.---Vicarios pro se mittit Cyprianus. Minae Felicissimi. 115
    XVII.---Schisma Felicissimi, anno 251 ineunte. Novatus unus ex quinque schismaticis presbyteris. De Epistola XL Cypriani. 117
    XVIII.---Redit Cyprianus, persecutione sopita, et cum collegis deliberat de causa lapsorum; sed ante concilium scribit librum de Lapsis. 119
    XIX.---Prudentia S. Cypriani in comprimendo schismate Novatiani, et confirmando episcopatu S. Cornelii. 123
    XX.---Quo tempore erupit schisma Novatiani. 125
    XXI.---Quo tempore ordinatus Novatianus. 128
    XXII.---Ordo rerum a S. Cypriano gestarum in causa Cornelii. 131
    XXIII.---Novi conatus Novatiani. Reditus confessorum Romanorum in Ecclesiam hortatu Cypriani: id ante concilium Romanum anni 251 contigisse ostenditur. 133
    XXIV.---De gestis et scriptis S. Cypriani anno 252, ante persecutionem. 136
    XXV.---Persecutio revelatur Cypriano. Hortatur Thibaritanos ad certamen. Lapsis poenitentibus pacem restituit in concilio, quod ab alio idibus Maii habito distingui debet. 141
    XXVI.---S. Cornelio gratulatur confessionis laudem S. Cyprianus. Confessores Carthaginenses exhortatur per Epist. LXXXI, quae in hac persecutione scriptam fuisse ostenditur anno 252. 142
    XXVII.---Mira charitas S. Cypriani in pestis calamitate. Religionem defendit adversus Demetrianum. Totius ecclesiae Carthaginensis prolixa in redimendis captivis liberalitas. 146
    XXVIII.---De libris et epistolis post persecutionem scriptis sub Valeriano atque in primordiis Stephani papae, anno 253 et 254. 149
    XXIX.---Dissensiones de Baptismo exort anno 253 exeunte: ac S. Stephanus ante cum Orientalibus quam cum Afris certavit. 152
    XXX.---Ordo et series rerum in Africa gestarum annis 255 et 256, usque ad concilium tertium Carthaginense. 155
    XXXI.---De concilio tertio Carthaginensi. Mittit Cyprianus Rogatianum diaconum ad Firmilianum. De epistola Firmiliani ad Cyprianum. 160
    XXXII.---Nonnullae observationes adduntur in hanc de Baptismo controversiam. 164
    XXXIII.---De Epistola LXIII Cypriani adversus eos qui aquam solam in matutino sacrificio adhibebant. 166
    XXXIV.---Confessio et martyrium Cypriani. 167
    XXXV.---De libris Cypriano ascriptis, ac primum de tribus epistolis a Baluzio vulgatis. Recensentur libri de Spectaculis, de Laude martyrii, de Rebaptismate, de Pudicitia, ad Novatianum, etc. 171
    XXXVI.---De singularitate clericorum, epistola Celsi ad Vigilium, et nonnullis aliis. 174
    XXXVII.---De S. Cypriani Antiocheni poenitentia, et aliis duobus libellis ad eum pertinentibus. 178
    Notitia codicum manuscriptorum qui ad hanc editionem adornandam adhibiti fuere. 181
    Ordo epistolarum S. Cypriani quem Pamelius et Baluzius secuti sunt, comparatur cum ordine editionis Oxoniensis et novae Parisiensis. 185
    Tractatus. 187
    Opuscula vulgo ascripta S. Cypriano, ex editionibus Oxoniana et Baluziana. 187
    Ordo epistolarum et tractatuum S. Cypriani, accommodatus ad ea quae in Vita sancti Martyris disseruit D. Maran. 189
    [Col. 1235] DIVI THASCII CAECILII CYPRIANI EPISCOPI CARTHAGINENSIS ET MARTYRIS OPERUM PARS PRIMA.---EPISTOLAE. 191
    EPISTOLA PRIMA. Ad Donatum.---Cum donato Cyprianus sermonem habet de rebus divinis; ac gratiam Dei per Baptismum collatam commendans, quantum sit mutatus ab illo significat, et ad oculum demonstratis mundi erroribus, ad contemptum ejus, ad assiduam denique lectionem et orationem adhortatur. 191
    EPIST. II. Cleri Romani ad clerum Carthaginensem de secessu divi Cypriani---Clerus Romanus post secessum Cypriani pro suo zelo fidei, clerum Carthaginensem officii sui admonet, ac instruit quid circa lapsos, interea dum abest illorum episcopus, fieri oporteat. 225
    EPIST. III. Ad presbyteros et diaconos Romae consistentes.---Epistola familiaris. 230
    EPIST. IV. Ad presbyteros et diaconos.---Hortatur clerum suum divus Cyprianus, jam in secessu constitutus, ut vice sua rite fungantur, neve quid aut constitutis in carcere aut caeteris pauperibus desit: deinde ut plebem in quiete contineant, ne, si glomeratim ad martyres in carcere visitandos concurrant, tandem id illis interdicatur. 232
    EPIST. V. Ad presbyteros et diaconos.---Confessores sui officii vult admoneri a clero, ut humilitati dent operam, ac presbyteris ac diaconis morem gerant; obiter etiam secessus sui causam reddit. Est autem etiam haec e numero Epistolarum XIII, de quibus infra Epistola XV. 233
    EPIST. VI. Ad Rogatianum presbyterum et caeteros confessores.---Rogatianum et caeteros confessores exhortatur ad disciplinam observandam, ne qui Christum voce confessi fuerant operibus abnegare viderentur: obiter increpans quosdam eorum, qui extorres facti ob fidem, in patriam tamen injussi reverti non verebantur, atque hoc est quod Cyprianus infra dicit, Epistola XV, extorribus quando oportuit objurgationem non defuisse: nam in secessu scriptam hanc Epistolam patet. 235
    EPIST. VII. Ad clerum, de precando Deo.---Ejusdem fere est argumenti cum duabus praecedentibus, praeterquam quod hic ad preces exhortetur assiduas. 240
    EPIST. VIII. Ad martyres et confessores.---Martyres Africae Cyprianus miris modis a constantia commendans invitat ad perseverantiam, exemplo Mappalici, eorum collegae. 245
    EPIST. IX. Ad clerum, de quibusdam presbyteris qui temere pacem lapsis dederunt, necdum sedata persecutione, et citra conscientiam episcoporum. 250
    EPIST. X. Ad martyres et confessores qui lapsis petierunt pacem dari.---Martyres et confessores consilio suo quantum potest ad Dominica praecepta S. Cyprianus revocat. 253
    EPIST. XI. Ad plebem.---Plebi ipsi, quantum potest, animum componit S. Cyprianus, et ut in ecclesiastica disciplina serventur instruit. 256
    EPIST. XII. Ad clerum, de lapsis et catechumenis, ne vacui exeant.---Cum quidam de lapsis audaci flagitatione proruerent ut pacem sibi a martyribus et confessoribus promissam extorquere niterentur; de hoc bis ad clerum litteras facit S Cyprianus, ut illorum violentiam mitiget, et exomologesi facta cum pace ad Dominum remittantur. 259
    EPIST. XIII. Ad clerum, de his qui ad pacem festinant. Ad pacem per poenitentiam veniendum, illa autem agitur servando mandata. Infirmitate pressi, si martyrum suffragiis subleventur, ad pacem admitti possunt: caeteri usque ad pacem Ecclesiae factam detinendi. 260
    EPIST. XIV. Ad presbyteros et diaconos Romae consistentes.---Secessus sui et eorum quae in illo gessit, rationem reddit, missis Romam in sui purgationem, quas ad suos scripserat Epistolarum exemplis, imo iisdem quibus illic, verbis utitur. Cf Ep. XXII, ad Cler. Rom. 261
    EPIST. XV. Ad Moysen et Maximum et caeteros confessores.---Suavi hac in epistola Cyprianus martyrum animos sua fide et confessione robustos suis allocutionibus recreat; felicitates eorum condignis laudibus prosequens ad multo ardentiorem coelestis gloriae cupiditatem accendit. 265
    EPIST. XVI. Confessorum ad Cyprianum.---Libellus martyrum nomine a Luciano scriptus. 268
    EPIST. XVII. Ad presbyteros et diaconos, de praecedenti et duabus sequentibus epistolis.---Nulla ratio habenda libellorum martyrum, ante pacem Ecclesiae redditam. 269
    EPIST. XVIII. Caldonii ad Cyprianum.---Cum lapsorum quidam, nova urgente persecutione, Christum confessi essent atque adeo antequam in exsilium proficiscerentur, pacem peterent, consulit Cyprianum Caldonius an pax illis danda foret. 272
    EPIST. XIX. Respondet Caldonio.---Nihil peculiare agit hac epistola Cyprianus, quam quod Caldonii sententiae aecedit, iis nempe lapsis pacem negandam non esse, qui vera poenitentia et Christi nominis confessione illam meruerint, atque adeo sibi reddiderint. 237
    [Col. 1236] EPIST. XX. Celerini ad Lucianum.---Celerinus pro sororibus suis Romae lapsis, pacem a confessoribus Carthaginensibus petit. 274
    EPIST. XXI. Lucianus respondet Celerino.---Lucianus Celerini petitioni annuit. 279
    EPIST. XXII. Ad clerum Romae consistentem, de multis confessoribus, et de Luciani inverecundia et Celerini confessoris modestia.---His litteris Cyprianus clerum Romanum certiorem reddit de seditiosa lapsorum postulatione, ut ad pacem restituerentur et de inverecundia Luciani. Quae quo melius intelligantur, litteras tum suas, tum Celerini et Luciani transmittendas curat Cyprianus. 282
    EPIST. XXIII.---Haec epistola abest, non reipsa, sed numero. 286
    EPIST. XXIV. Ad clerum, de litteris Romam missis et de Saturo lectore et Optato hypodiacono factis.---Clerus hac epistola certior fit Ordinationis Saturi et Optati, et de iis quae Romam scripsit Cyprianus. 287
    EPIST. XXV. Ad Moysen et Maximum et caeteros confessores.---Epistola haec est gratulatoria ad confessores Romanos. 288
    EPIST. XXVI. Moyses, Maximus, Nicostratus, et alii confessores respondent praecedenti epistolae.---Solatia quae ex Cypriani litteris perceperant Romani confessores, grati agnoscunt.---Martyrium non poena, sed felicitas.---Voces evangelicae faces ad inflammandam fidem.---In lapsorum causa Cypriani sententiae acceditur. 290
    EPIST. XXVII. Cyprianus lapsis.---Argumentum hujus epistolae infra habes Epistola XXIX. »Litteras, inquit, ad me fecerunt, pacem non dandam sibi postulantes, sed quasi jam datam sibi vindicantes, quod dicant Paulum omnibus pacem dedisse, sicut in litteris eorum quarum exemplum ad vos transmisi, legetis, simul quid et ego eis breviter rescripserim.« Desideratur autem lapsorum epistola ad quos rescribit. 300
    EPIST. XXVIII. Ad presbyteros et diaconos.---Argumentum hujus epistolae satis convenit cum praecedenti, ac puto eam esse de qua in sequenti epistola loquitur; laudat enim clerum suum, quod Gaium Diddensem presbyterum et diaconum ejus, qui lapsis temere communicabant, communione movissent, et ut de aliis quibusdam id ipsum fiat hortatur. 302
    EPIST. XXIX. Ad presbyteros et diaconos Romae consistentes.---Clerus Romanus certior redditur de temeritate lapsorum qui pacem deposcebant. 304
    EPIST. XXX. Presbyteri et diaconi Romae consistentes ad Cyprianum.---Ecclesia Romana sententiam suam de lapsis cum Carthaginensis decretis consentientem proponit.---Lapsis adhibita indulgentia ad Evangelii normam exigitur---Pacem confessoribus concessam gratia tantum et favoribus inniti inde constat quod lapsi ad episcopos remittantur.---Seditiosa pacis postulatio Felicissimi factioni imputanda. 305
    EPIST. XXXI. Cleri Romani ad Cyprianum.---Quod paucis epistola praecedenti, nunc latius et solide tractat clerus Romanus, respondens alteri quoque epistolae Cypriani, e qua verba aliquot citat, quae exstare non putatur; obiter etiam gratias agit Cypriano pro missis litteris ad martyres et confessores Romanos. Scripta est autem, uti et praecedentes cleri Romani, vacante Sede, post mortem Fabiani. 309
    EPIST. XXXII. Ad clerum Carthaginensem de missis Romam et acceptis inde litteris.---Monetur clerus Carthaginensis ut litteras cleri Romani et Cypriani responsa communicanda curet. 318
    EPIST. XXXIII. Ad clerum et plebem, de Aurelio lectore ordinato.---Clero et plebi renuntiat Cyprianus Aurelium confessorem a se lectorem ordinatum, obiter virtutis illius et animi constantiam commendans, quibus etiam, ulteriorem gradum in Ecclesia merebatur. 319
    EPIST. XXXIV. Ad clerum et plebem, de Celerino lectore ordinato.---Argumentum pene ejusdem est cum praecedenti, praeter quam quod multis commendet Celerini in confessione fidei constantiam. Utramque autem in secessu scriptam ipsae contextus circumstantiae satis indicant. 322
    EPIST. XXXV. Ad eosdem, de Numidico ordinato presbytero.---Nuntiat clero et plebi Numidicum a se ordinatum presbyterum, paucis dignitatem illius commendans. 326
    EPIST. XXXVI. Ad clerum, de cura pauperum et peregrinorum.---Monet ne glomeratim martyres visitent, ne viduas, infirmos, pauperesve aut peregrinos negligant. 328
    EPIST. XXXVII. Ad clerum, ut confessoribus in carcere constitutis omnis humanitas praebeatur.---Hortatur clerum suum ut omnis humanitas et cura adhibeatur circa confessores, tum vivos, tum in carcere defunctos; ut dies mortis eorum diligenter annotentur, ad celebrandam quotannis eorum memoriam; denique ut pauperum etiam non obliviscantur. 329
    [Col. 1237] EPIST. XXXVIII. Ad Caldonium, Herculanum et caeteros, de abstinendo Felicissimo.---Felicissimus, una cum seditionis suae sociis, a communione omnium arcendus. 331
    EPIST. XXXIX. Caldonii, Herculani et caeterorum epistola ad Cyprianum, de abstento Felicissimo cum suis.---Quod jusserat illis epistola praecedens, perficiunt Caldonius, Herculanus ac caeteri. 333
    EPIST. XL. Ad plebem, de quinque presbyteris schismaticis factionis Felicissimi.---Quemadmodum epistola ante hanc secunda clero, sic nunc plebi nuntiat Cyprianus vitandum Felicissimum, cum suae factionis quinque presbyteris, qui tum lapsis sine discrimine pacem dabant, tum seditionem et schisma adversum se concitarent. 334
    EPIST. XLI. Ad Cornelium, quod ordinationem Novatiani non receperit.---Nuntii a Novatiano missi, qui illius ordinationem Ecclesiae Carthaginensi significaverant, a Cypriano rejiciuntur. (Vid. tom. III, col. 699.) 341
    EPIST. XLII. Ad Cornelium, de ordinatione ejus a se comprobata et de Felicissimo.---Excusat se Cyprianus quod indubitatam fidem non habuerit ordinationi Cornelii, priusquam ad se pervenirent litterae collegarum Caldonii et Fortunati, quibus illa legitima fuisse comprobatur: idque, ob contrariam Novatianae partis factionem, obiter repetens, quod illi statim in ipsis primordiis non adhaeserit, sed potius Cornelio, usque ut adeo criminationes contra hanc suscipere detrectarit. (Vid. tom. III, col. 702.) Ibid.
    EPIST. XLIII. Ad eumdem, quod ad confessores a Novatiano seductos litteras fecerit.---Argumentum epistolae titulus satis indicat; constat autem ex nuntio unam missam hanc epistolam et sequentem cum praesenti. (Vid. tom. III, col. 708.) Ibid.
    EPIST. XLIV. Ad confessores Romanos, ut ad unitatem redeant.---Confessores Romanos factione Novatiani et Novati seductos hortatur, ut ad unitatem redeant. 342
    EPIST. XLV. Ad Cornelium, de Polycarpo Hadrumetino.---Hac se purgat epistola quid factum sit, ut interea dum Hadrumeti fuerit, non ad Cornelium, sed ad clerum Romanum litterae inde a Polycarpi clero fuerint factae, cum tamen antea ipse Polycarpus ad Cornelium potius scripserit. Constat autem ex ipso contextu paulo, post praecedentes hanc esse conscriptam. (Vid. tom. III, col. 709.) 343
    EPIST. XLVI. Cornelii ad Cyprianum, de confessoribus ad unitatem reversis.---Cornelius Cyprianum certiorem facit de solemni, quem describit, confessorum ad Ecclesiam reditu. (Vid. tom. III, col. 716.) Ibid.
    EPIST. XLVII. Cypriani ad Cornelium responsum congratulatorium de illorum reditu ex schismate. (Vid. tom. III, col. 730.) Ibid.
    EPIST. XLVIII. Cornelii ad Cyprianum de factione Novatiani cum suis.---Cornelius Cypriano rationem reddit factionis Novatianae. (Vid. tom. III, col. 712.) 344
    EPIST. XLIX. Cypriani responsum ad Cornelium, de Novati sceleribus.---Laudat Cornelium quod opportune illum admonuerit, utpote cum postridie quam venisset ad se nocens factio, litteras illius acceperit. Deinde multis describit Novati scelera, et schisma prius in Africa ab illo concitatum. (Vid. tom. III, col. 725.) Ibid.
    EPIST. L. Maximi et caeterorum confessorum ad Cyprianum, de suo reditu ex schismate.---Cyprianum certiorem reddunt se ad Ecclesiam rediisse. Ibid.
    EPIST. LI. Cypriani ad confessores, de reditu ex schismate congratulatoria.---Gratulatur Cyprianus confessoribus Romanis de eorum reditu in Ecclesiam et litteris eorum respondet. Ibid.
    EPIST. LII. Ad Antonianum, de Cornelio et Novatiano.---Cum Antonianus, acceptis litteris a Novatiano, in partes illius animo propendere coepisset, confirmat illum Cyprianus in priori sententia, ut nempe cum Cornelio, hoc est cum Ecclesia catholica communicare pergat. Quod ut persuadeat, totius tragoediae inter Cornelium et Novatianum historiam texit, et Cornelium virum optimum et legitime electum, Novatianum vero multis sceleribus obnoxium illegitimam electionem usurpasse docet: obiter etiam sub initium epistolae se excusans de mutata quod ad lapsorum rationem attinet sententia, et sub finem in quo Novatiana haeresis consistat explicans. 347
    EPIST. LIII. Ad Fortunatum et alios collegas, de iis qui per tormenta superantur.---Consultus Cyprianus a collegis num admittendi essent ad communionem lapsi quidem per tormenta superati, respondet, quia triennio jam poenitentiam egissent, sibi quidem videri admittendos esse, sed cum post Paschae solemnia concilium episcoporum apud se futurum esset, se cum illis rem tractaturum. 348
    EPIST. LIV. Ad Cornelium, de pace lapsis danda.---Cum prius statuissent Africani episcopi in concilio quodam, ut lapsi non, nisi diu poenitentia acta, admitterentur ad pacem, nisi forte periculum infirmitatis urgeret; jam instante nova persecutione statuerunt, omnibus qui poenitentiam egissent [Col. 1238] pacem dandam, ut fortiores essent ad passionis praelium. Id episcoporum statutum, totius synodi nomine, nuntiat Cornelio papae Cyprianus, atque adeo non tam ipsius Cypriani quam synodi Africanae est haec epistola. (Vid. tom. III, col. 851.) 350
    EPIST. LV. Ad Cornelium, de Fortunato et Felicissimo sive contra haereticos.---In primis monet Cornelium Cyprianus hac epistola, ut Felicissimi et Fortunati contra se calumnias non audiat, nec minis eorum terreatur, sed forti sit animo, sicuti Dei sacerdotem contra haereticos decet, utpote qui pro more haereticis usitato, haeresin suam et schismata incoeperint ex contemptu unius in Ecclesia episcopi; obiter etiam indicans unde oriri soleant haereses et schismata, ut merito a Morelio inscribatur contra haereticos. (Vid. tom. III, col. 795.) 305
    EPIST. LVI. Ad Thibaritanos, de Exhortatione martyrii.---Excusat primum se Cyprianus Thibaritanis quod illos non visisset, et de persecutione imminente admonet; tum stimulos subdit ad martyrium alacriter subeundum.---Hinc proponuntur exempla piorum a mundi initio qui martyrium passi. In primis quae omnia exempla superat Domini nostri passio.---Quid, quod stadii et theatri agones fortiter et alacriter tolerati incitamento sint ad martyrii passiones?---Demum consideretur futura merces, quae jam superque ad omnia sustinenda animat et accendit. 351
    EPIST. LVII. Ad Cornelium in exilio, de ejus confessione.---Laudat Cyprianus in Cornelio et plebe ejus confessionem nominis Christi ad exilium usque, hortaturque ad constantiam et mutuas pro invicem orationes, tum ob instantem certaminis diem in hac vita, tum post obitum. Meminit autem hujus epistolae Damasus in Vita Cornelii, utpote propter quam calumnia facta, occasionem necis sumpserit tyrannus. (Vid. tom. III, col. 829.) 358
    EPIST. LVIII. Ad Lucium papam romanum, reversum de exilio. Gratulatur Lucio Cyprianus cum collegis de reditu ab exilio, docens dilatam martyria gloriam non minuere. Deinde, indicans divinitus contigisse Cornelii martyrium et Lucii exilium, ad confundendos Navatianos, praedicit illi instans martyrium; ita Deo ordinante, ut non foris, sed apud suos consummaretur ejus martyrium. (Vid. t. III, col. 971.) 358
    EPIST. LIX. Ad Fidum, de infantibus baptizandis.---Corrigendos eos qui putabant ante octavum diem nativitatis non esse parvulum baptizandum dicit Cyprianus, mox natum rite baptizari posse, cum suis quibusdam coepiscopis, censens. (Vid. tom. III, col. 1011.) 359
    EPIST. LX. Ad episcopos Numidas, de redemptione fratrum ex captivitate barbarorum.---Deplorata sub initium captivitate fratrum Cyprianus sibi per episcopos Numidas nuntiata, mittere se dicit sestertiorum centum millia, adscriptis nominibus singulorum tum fratrum et sororum, tum collegarum, qui aliquid contribuerant. Veri simile est autem factam hanc captivitatem ab illis Barbaris, contra quos Decius in bellum profectus, interfectus est. Primi autem recens ediderunt hanc epistolam Manutius et Morellius. Ibid.
    EPIST. LXI. Ad Euchratium, de histrione.---Histrionem, si in turpi artificio persistat, communicare prohibet in ecclesia. Neque vero excusari debere quod ipse histrionicam non exerceat, quamdiu illam alios docet; aut ob rei familiaris inopiam, cum ecclesiae sumptibus illi alimenta praestari possint; atque adeo, si ecclesiae Euchratii bona non sufficiant, Carthaginem monet ut veniat. 360
    EPIST. LXII. Ad Pomponium, de Virginibus.---Cyprianus cum collegis aliquot Pomponio collegae respondet: virgines quae statum continenter et firmiter tenere decreverant, repertas tamen postea in eodem lecto cum masculis, si virgines adhuc repertae fuerint, communione recepta, admittendas ad Ecclesiam; sin secus, cum non mariti. sed Christi sint adulterae, ad plenam poenitentiam cogendas: quae vero obstinatae perseverant de Ecclesia ejiciendas, obiter interjiciens disciplinae genus, quo contineri possint in officio virgines; et quaedam de excommunicandi potestate in Ecclesia. 364
    EPIST. LXIII. Ad Caecilium, de sacramento Domini calicis.---Epistola haec et duae sequentes nihil aliud quam responsa continent ad Epistolam praecedentem, utpote quae gratiarum actionem continent: tum pro consolatione litteraria, tum pro subsidio una misso. Ex eo autem quod tres diversae epistolae rescriptae sunt ad unicam Cypriani, colligere est, in diversis metalli fodinis constitutos fuisse episcopos, qui eas scribunt. Quod confirmat epistola LXXX, ubi certi metalli fit mentio. 372
    EPIST. LXIV. Ad Epictetum et plebem Assuritanorum de Fortunatiano quondam eorum Episcopo.---Monet Epictetum et plebem Assuritanorum ut Fortunatianum, quondam episcopum, sed lapsum, episcopatum redire non permittant; tum aliis de causis, tum quod statutum esset ne episcopi [Col. 1239] lapsi ad priorem gradum admitterentur. 389
    EPIST. LXV. Ad Rogatianum, de diacono qui contra Episcopum contendit.---Rogatianum episcopum monet Cyprianus, ut diaconi superbiam qui illum contumeliis exacerbaverat coerceat, et audaciae suae poenitentiam agere cogat, ea occasione denuo repetens quaecumque de sacerdotali sive episcopali potestate supra dicta sunt Epistola LV. Quo autem tempore scripta sit, non satis constat, nisi quod in eadem synodo scriptam cum sequenti, initium utriusque epistolae simile persuadeat. 395
    EPIST. LXVI. Ad clerum et plebem Furnis consistentem, de Victore, qui Faustinum presbyterum tutorem nominavit.---Cum, contra concilii episcoporum statutum, Geminius Victor testamento tutorem sive curatorem suum nominasset Geminium Faustinum, presbyterum, prohibet pro illo offerri aut sacrificium pro dormitione illius celebrari; obiter, exemplo leviticae tribus, deducens clericos molestiis saecularibus immiscere se non debere. 399
    EPIST. LXVII. Ad Stephanum, de Marciano Arelatensi, qui Novatiano consensit.---Cum Marcianus, Arelatensis episcopus, Novatiani sectam secutus multos seduxisset, et se communione caeterorum episcoporum per schisma separasset, monet Stephanum, summum pontificem, ut pro sua auctoritate, absente illo, alium in locum ejus substituat, et tum lapsis tum per illum seductis, acta poenitentia, pax detur, et ad Ecclesiam reditus concedatur. (Vid. tom. III, col. 989.) 401
    EPIST. LXVIII. Ad clerum et plebes in Hispania consistentes, de Basilide et Martiale.---Cum Basilides et Martialis, episcopi, lapsi essent et libellis idololatriae contaminati, laudat Cyprianus cum coepiscopis clerum et plebem Hispaniarum, quod in locum eorum Sabinum et Felicem legitima electione substituissent; praesertim cum juxta Cornelii statutum, episcopi lapsi ad poenitentiam quidem agendam admitti possent, sed a sacerdotali honore prohiberentur, obiter etiam quaedam attingens de veteri electionis episcoporum ritu. Sub Stephano autem scriptam esse, contextus indicat. (Vid. tom. III, col. 1019.) 402
    EPIST. LXIX. Ad Florentium Pupianum, de obtrectatoribus.---Purgat se apud Florentium Pupianum Cyprianus de variis ab illo objectis criminibus; et animi ejus levitatem arguit, quod tam temere obtrectatoribus crediderit. Ex eo autem quod dicit se jam tum sex annis episcopatu functum, satis constat sub Stephano scriptam. Ibid.
    EPIST. LXX. Ad Januarium et caeteros episcopos Numidas, de baptizandis haereticis.---Contendit Cyprianus Baptismum non esse quo haeretici utuntur, nec quemquam apud eos qui Christo adversantur per gratiam Christi posse proficere. (Vid. tom. III, col. 1035.) 410
    EPIST. LXXI. Ad Quintum, de haereticis baptizandis.---Respondetur Quinto, in Mauritania episcopo, consulenti de haereticis baptizandis. Ibid.
    EPIST. LXXII. Ad Stephanum papam, de Concilio.---Cyprianus cum collegis in concilio quodam, nuntiat Stephano romano pontifici, a sese statutum esse, tum ut ab haereticis ad Ecclesiam revertentes baptizentur, tum ut alia conditione non recipiantur episcopi aut presbyteri, ab iisdem venientes, quam ut communicarent laici. (Vid. tom. III, col. 1044.) 413
    EPIST. LXXIII. Ad Jubaianum, de haereticis baptizandis.---Interrogatus a Jubaiano de Baptismo haereticorum, Cyprianus rescribit ei se censere haereticos ad Ecclesiam venientes, Ecclesiae Baptismo sanctificari oportere. (Vid. tom. III, col. 1109.) 414
    EPIST. LXXIV. Ad Pompeium contra epistolam Stephani, de haereticis baptizandis.---Super hanc quaestionem Cyprianus aperte indicat Stephanum, quem Romanae Ecclesiae episcopum tunc fuisse didicimus, non solum sibi non consensisse, verum etiam contra scripsisse atque praecepisse. (Vid. tom. III, col. 1127.) Ibid.
    EPIST. LXXV. Firmiliani, episcopi Caesareae Cappadociae, ad Cyprianum contra epistolam Stephani.---Eamdem quam Cyprianus (et acerbius) de Stephano sententiam habet, et hanc consensionem sibi congratulatur, Deo gratias agens. Postea Stephani verba examinans, de baptismate haereticorum, hunc repugnare Paulo apostolo eidemque se consensere manifestat. (Vid. tom. III, col. 1153.) 415
    EPIST. LXXVI. Ad Magnum, de baptizandis Novatianis et de iis qui in lecto gratiam consequuntur.---Prior Epistolae pars ejusdem est argumenti cum praecedentibus praeterquam quod hic inculcat de Novatianis quod in genere prius de omnibus haereticis dixerat; obiter etiam insinuans successionem legitimam in Cathedra Petri, notam esse qua cognosci possit Ecclesia. Secunda parte (quam hactenus perperam pro alia Epistola editam titulus satis indicat) aeque verum Baptismum esse docet, qui per aspersionem in lecto fit, atque qui per immersionem fit in ecclesia. (Vid. tom. III, col. 1137.) 416
    [Col. 1240] EPIST. LXXVII. Ad Nemesianum et caeteros martyras in metallo constitutos.---Miris praeconiis effert martyres ad metallum damnatos, singulis tormentis singula solatia pulchra antithesi opponens. In exilio autem scriptam colligere est, ex illis verbis: Nisi me ob confessionem nominis relegatum praefiniti termini arcerent. 416
    EPIST. LXXVIII.---Nemesiani, Dativi, Felicis et Victoris responsum ad Cyprianum.---Epistola haec et duae sequentes nihil aliud quam responsa continent ad epistolam praecedentem, utpote quae gratiarum actionem continent, tum pro consolatione litteraria, tum pro subsidio una misso. Ex eo autem quod tres diversae epistolae rescriptae sunt ad unicam Cypriani, colligere est in diversis metalli fodinis constitutos fuisse episcopos qui eas scribunt. Quod confirmat Epistola LXXX, ubi certi metalli fit mentio. 422
    EPIST. LXXIX. Ad eumdem Lucii et caeterorum martyrum responsum.---Argumenti esse ejusdem cum praecedenti, verba ipsa epistolae demonstrant, atque adeo non Lucii Romani pontificis, sed Lucii martyris et episcopi Africani epistola est, multo minus autem Cypriani ad Lucium papam. 424
    EPIST. LXXX. Felicis, Jaderis, Poliani, et caeterorum martyrum responsum ad Cyprianum.---Martyres supra dicti subsidium a Cypriano transmissum grati agnoscunt. 425
    EPIST. LXXXI. Cypriani ad Sergium et Rogatianum et caeteros confessores in carcere constitutos.---Rogatianum et collegas confessores, in carcere constitutos consolatur, et exemplo Rogatiani senioris et Felicissimi martyrum animos illis addit. In exilio scriptam epistola ipsa indicat. 426
    EPIST. LXXXII. Ad Successum, de nuntiis Romam reversis persecutionem nuntiantibus.---Nuntiat Successo episcopo Cyprianus, persecutione acriori jam decreta per Valerianum imperatorem (haud dubie cum Gallieno), passum Romae Xistum pontificem VIII idus Augusti, idque ut collegis caeteris significet petit, quo suum quisque gregem ad martyrium animet. Cum autem paulo post mense septembri passus sit Cyprianus, non dubium quin sub finem vitae scripta sit haec epistola. 431
    Ad plebem Carthaginis. 435
    Ad Turasium presbyterum. 436
    EPIST. LXXXIII. Ad Clerum et Plebem, de suo secessu paulo ante passionem.---Cum jam, sub finem vitae, ad hortos suos reverso Cypriano nuntiaretur missos esse qui se Uticam ad supplicium pertraherent, secessit. Ne vero metu mortis id fecisse crederetur, hac epistola causam reddit, ut nempe non alibi quam Carthagine, in conspectu suorum, martyrium subiret. 437
    EPISTOLA CORNELII PAPAE AD CYPRIANUM. 438
    PARS II.---OPUSCULA. 441
    LIBER DE HABITU VIRGINUM.---Pontius in Vita D. Cypriani paucis hujus libri argumentum complectitur: »Quis, inquit, virgines ad congruentem pudicitiae disciplinam et habitum sanctimonia dignum, velut fraenis quibusdam lectionis Dominicae coerceret?« Primum, ut paulo fusius argumentum explicem, disciplinae encomium celebrat, et ejus utilitatem Scripturis comprobat, deinde gloriam, decus et merita virginitatis, et earum quae virginitatem suam Christo voverant et dicaverant prosecutus, continentiam non in sola carnis integritate, sed et in cultus et ornatus honore docet consistere: neque vero divitias superfluam cultus curam excusare apud eas quae jam saeculo renuntiaverant; quin potius, cum moderandum justo fine cultum praescribat nuptis feminis Apostoli, multo id magis observare virginem oportere etsi itaque locupletes sint, cogitare debere utendum quidem divitiis, sed ad bonas artes, ad il`la quae praecepit Deus, expendendas nempe in pauperes. Post haec, ornamentorum ac vestium insignia prostitutis potius feminis convenire quam virginibus, docet ex Apoc.; ex Isaiae quoque III cap., quam Deum offendant tam varia, tam sumptuosa muliebria ornamenta deducit. Atque adeo, a superfluo ornatu ad fucorum diversa genera transitum faciens, non virginibus dumtaxat, sed et nuptis illa prorsus interdicit, utpote quae impune laturae non sint, quod facturam Dei reformare, transfigurare et adulterare nitantur. Porro etiam illa virginibus interdicit quae negligentia in usum venerant, tum nuptiis ne intersint, tum ut promiscuas balneas non adeant. Brevi denique epilogo, quid boni contineat continentiae virtus, quove malo careat, tribus, quod aiunt, verbis prosecutus, librum hoc epiphonemate concludit: »Durate fortiter, spiritaliter pergite, pervenite feliciter; tantum mementote tunc nostri cum incipiet in vobis virginitas honorari.« Ibid.
    LIBER DE LAPSIS.---Pollicitus erat frequenter Cyprianus, ubi primum pax Ecclesiae reddita foret, se certius quid scripturum de ratione lapsorum: hoc igitur libro promissis satisfacit. Et in primis, ob oculos posita cum gaudio [Col. 1241] tam insperata Ecclesiae pace, et confessorum caeterorumque stantium in fide constantia et deinde cum dolore summo lapsorum ruinis, ac persecutionis praeteritae causis explicatis, disciplinae nempe neglectu et peccatis fidelium; graviter increpat lapsos quod, ad prima statim verba minantis inimici idolis sacrificaverint, et non potius, juxta Christi consilium, secesserint: item quod jam sacrificiis maculati, contra Evangelii legem, ante expiata delicta, ante exomologesin criminis factam vim inferrent corpori et sanguini Domini, et communicationem ac pacem a quibusdam presbyteris sine episcopi sententia extorquerent. Deterritos proinde vindicta divina lapsorum aliquot qui indigne communicarant (obiter interjecta mentione libellaticorum, quod a crimine non excusarentur), et animatos eorum exemplo qui, quamvis nullo sacrificii aut libelli facinore constricti, quoniam tamen de hoc vel cogitaverunt, hoc ipsum apud sacerdotes Dei dolenter et simpliciter confitentes, exomologesin faciebant; ad confessionem delicti, ad poenitentiam publicam, ad satisfactionem plenam multis hortatur. Postremo vitari monet Novatianos, confutans Scripturis aliquot illorum haeresin. 467
    LIBER DE UNITATE ECCLESIAE.---Occasione schismatis Novatiani, ut suos Carthaginenses deterreret, alioqui non multum ab illo abhorrentes, propter Novatum et alios quosdam suae Ecclesiae presbyteros totius tragoediae auctores, librum hunc conscripsit Cyprianus. Atque in primis, postquam, adversus illorum insidias communitos, ad constantiam hortatus est, hereseon causam esse docet quod caput Ecclesiae non quaeritur, primatus Petri contemnitur, et Cathedra ac Ecclesia una et Episcopatus unus deseritur. Deinde tum Scripturis tum figuris Veteris et Novi Testamenti unitatem Ecclesiae comprobat. Porro Novatiani ambitionem in invadendo Episcopatu Romano, velut aliud agens, paucis prosecutus, late deducit neque pro eorum paucitate contra Ecclesiam quidquam facere illud Matth. XVIII: »Ubicumque fuerunt duo vel tres collecti in nomine meo, etc.; neque martyrium illis posse prodesse extra Ecclesiam. Post haec docet non mirari eos oportere quod vigerent haereses, jam olim a Christo praedictae (obiter interjectis schismaticorum suppliciis); neque quod confessores quidam Romani schismati consentirent, quippe cum ante obitum nemo beatus sit, et in ipso Apostolorum coetu Judas proditor extiterit; vitanda item schismaticorum et haereticorum consortia. Ad pacem denique et unanimitatem per Scripturas hortatur. 493
    LIBER DE ORATIONE DOMINICA.---Tres complectitur partes tractatus S. Cypriani de Oratione Dominica, in quo librum Tertulliani de Oratione imitatur. In priore ostendit Orationem Dominicam esse omnium excellentissimam, summe spiritualem et ad impetrandum efficacissimam. In altera vero parte Dominicae Orationis complectitur explicationem, septemque ejus partes praecipuas, Tertulliani vestigiis inhaerens, decurrit. Demum in tertia parte Orationis conditiones expendit, docetque orationem esse debere, 1o perseverantem et assiduam, exemplo Christi Domini; 2o vigilantem ac toto corde effusam, exemplo sacerdotis qui »ante orationem, praefatione praemissa, parat fratrum mentes dicendo: Sursum corda, et respondet plebs: Habemus ad Dominum;« 3o bonis operibus et eleemosynis consociatam, Tobiae instar et Cornelii; 4o omnibus diei horis ac praesertim tribus ab Ecclesia orationi destinatis, tertia nimirum, sexta et nona, mane nec non et vespere esse orandum. 521
    LIBER AD DEMETRIANUM.---Demetriano, Africae proconsuli, contendenti Christianis imputari debere bella, famem et pestem quibus tum orbis divexabatur, quod ab ipsis dii non colerentur, pulchre respondet (ubi deduxit mundi senio omnia deteriora fieri) ipsos potius ethnicos tantarum cladium causam esse, quod Deum non colerent et Christianos praeterea injustis persecutionibus agitarent. Deinde, ubi illi exprobravit tormentorum inusitata genera quibus Christianos prae aliis reis torquebat, non ad confessionem, sed ad negationem, deorum impotentiam arguit: tum quod ipsi se defendere nequeant, atque adeo Demetrianus qui illos vindicabat, ab ipsis potius coli quam ipse eos colere deberet; tum quod a Christianis de obsessis corporibus ejecti, quid sint ipsi confiteantur. Neque vero ruinas regum, jacturas opum et similia mala quae persecutiones Christianorum divinitus in vindictam comitabantur, ideo vindictas non censeri, quod illis etiam communes essent, quandoquidem gaudium iis potius sint omnia illa, quam poena. Proinde, dum tempus est, ad mentem redeat hortatur, vel saltem metu judicii et semper ardentis gehennae ignis. Imitatur autem ipse partim Tertulliani Apologeticum et librum ad Scapulam, partim Minutii Felicis Octavium. 545
    LIBER DE IDOLORUM VANITATE.---Tria potissima hujus libri capita titulus ipse complectitur. Primum hinc comprobat [Col. 1242] quod reges fuerint et homines potius quam dii, quorum in honorem instituta sunt templa, expressa simulacra, immolatae hostiae et festi dies celebrati; atque adeo neque exteris neque Romanis quidquam potuisse prodesse illorum cultum, neque illis, sed sorti potius imputandam Romani imperii potentiam, utpote quae et vicissitudine quadam contigerit, et suam ipsius originem erubescat: neque vero auspiciis auguriisve quidquam tribuendum ex vano illorum eventu constare; quin potius daemonum esse has praestigias, vel ipsis poetis, Socrate, Platone, Trismegisto et Hostane testibus, qui et unum Deum et daemonas agnoverint. Alterum caput, quod unus sit Deus, tum per monarchiae prae caeteris dignitatem majorem, tum per ipsas vulgi ethnici voces, O Deus, et similes, paucis manifestum facit. Postremum de Christo, ex Prophetis Judaeorum et Evangelica historia, latius prosequitur. 565
    LIBER DE MORTALITATE.---Paucis argumentum explicat D. Pontius in Vita Cypriani: »A quo, inquit, Christiani mollioris affectus circa amissionem suorum aut, quod majus est, fidei parvioris, consolarentur spe futurorum.« In primis enim, ubi praedictas docuit ejuscemodi afflictiones a Christo, non timendam docet mortalitatem seu pestem, eo quod ad immortalitatem ducat, atque adeo fidem illi deesse qui non ad meliora festinat. Neque mirum quod Christiano cum gentilibus sint mala hujus vitae communia cum plus caeteris illis in saeculo sit laborandum: atque proinde exemplo sanctorum Job et Tobiae, patientia opus esse, neque murmurandum. Nisi enim praecesserit pugna, non posse victoriam contingere, etc. 583
    LIBER DE OPERE ET ELEEMOSYNA. 601
    LIBER DE BONO PATIENTIAE.---Scripti hujus occasionem ita paucis exponit ipse Cyprianus sub finem Epist. ad Jubaianum: »Servatur a nobis patienter et leniter charitas animi, collegii honor, dilectionis vinculum, concordia sacerdotii. Propter hoc etiam nunc libellum de Bono patientiae, quantum valuit nostra mediocritas, permittente Domino et inspirante, conscripsimus, quem ad te, pro mutua dilectione, transmisimus.« Postquam itaque initio, patientiam veram a falsa philosophorum distinxit, a patientia Dei, Christi ac justorum omnium, patientiam christianam commendat. Deinde non utilem modo, sed et necessariam illam esse, tum Scripturis, tum rationibus probat, exemplis item Job et Tobiae; et ut ex opposito sibi vitio magis patientiae bonum elucescat, impatientiae quantum malum sit prosequitur. Postremo vindictae cupiditatem vituperat, docetque Deo, juxta Scripturas, permittendam potius, quam nobis arrogandam ultionem. Si quo alio autem in libro, hoc certe, Tertullianum imitatur, librum nempe ejus de Patientia. 621
    LIBER DE ZELO ET LIVORE.---Paucis libri hujus argumentum reddit in haec verba D. Pontius in vita Cypriani: »Quis, inquit, livorem de venenata invidiae malignitate venientem, dulcedini remedii salutaris inhiberet?« Principio igitur, postquam eo gravius crimen esse zelum seu livorem, quo occultius est malum, et originem ejus diabolo adscribendam docuit: propositis etiam obiter invidiae exemplis e Veteri Testamento, radicem malorum omnium invidiam esse, per singula vitiorum genera deducit; atque adeo recte et a Christo et ab Apostolis, non uno in loco, interdictum fraternum odium. Postremo ubi Dei exemplo ad dilectionem inimicorum eos adhortatus est, praemiorum coronis propositis ab hoc malo deterret. 637
    EPISTOLA AD FORTUNATUM DE EXHORTATIONE MARTYRII. 651
    Praefatio. Ibid.
    Caput primum.---Quod idola dii non sint, et quod nec elementa vice deorum colenda sint. 655
    Cap. II.---Quod Deus solus colendus sit. 657
    Cap. III.---Quae comminatio Dei sit adversus eos qui idolis sacrificant. Ibid.
    Cap. IV.---Non facile ignoscere Deum idololatris. 658
    Cap. V.---Quod sic idololatriae indignetur Deus, ut praeceperit etiam eos interfici qui sacrificare et servire idolis suaserint. Ibid.
    Cap. VI.---Quod redempti et vivificati Christi sanguine, nihil Christo praeponere debeamus. 660
    Cap. VII.---Ereptos de faucibus diaboli, et de laqueis saeculi liberatos, non debere denuo ad saeculum reverti, ne perdant quod evaserint. Ibid.
    Cap. VIII.---Insistendum esse et perseverandum in fide et virtute, et coelestis ac spiritalis gratiae consummatione, ut ad palmam et coronam possit perveniri. 661
    Cap. IX.---Ad hoc pressuras et persecutiones fieri, ut probemur. 663
    Cap. X.---Timendas non esse injurias et poenas persecutionum, quia major est Dominus ad protegendum, quam diabolus ad impugnandum. Ibid.
    Cap. XI.---Ante praedictum esse quod nos mundus odio habiturus esset, et quod persecutiones adversum nos excitaret, [Col. 1243] et quod nihil novum Christianis accidat, quando ab initio mundi boni laboraverint, et oppressi atque occisi sint justi ab injustis. 665
    Cap. XII.---Quae spes et merces maneat justos et martyres post conflictationes hujus temporis et passiones. 673
    Cap. XIII.---Plus nos accipere in passionis mercede, quam quod hic sustinemus in ipsa passione. 674
    TESTIMONIORUM LIBRI TRES ADVERSUS JUDAEOS. 675
    LIBER PRIMUS. Caput primum.---Judaeos in offensam Dei graviter deliquisse, quod Dominum dereliquerint idola secuti sint. 679
    Cap. II.---Item, quod prophetis non crediderint et eos interfecerint. 680
    Cap. III.---Ante praedictum quod Dominum neque cognituri, neque intellecturi, neque recepturi essent. 681
    Cap. IV.---Quod Scripturas sanctas intellecturi Judaei non essent, intelligi autem haberent in novissimis temporibus postea quam Christus venisset. 682
    Cap. V.---Nihil posse Judaeos intelligere de Scripturis, nisi prius perdiderint Christum. 683
    Cap. VI.---Quod Hierusalem perdituri essent, et terram quam acceperant relicturi. Ibid.
    Cap. VII. Item quod essent amissuri lumen Domini. Ibid.
    Cap. VIII. Quod circumcisio prima carnalis evacuata sit, et secunda spiritalis repromissa sit. 684
    Cap. IX. Quod lex prior, quae per Moysen data est, cessatura esset. Ibid.
    Cap. X. Quod lex nova dari haberet. Ibid.
    Cap. XI. Quod dispositio alia et testamentum novum dari haberet. 685
    Cap. XII. Quod baptisma vetus cessaret et novum inciperet. Ibid.
    Cap. XIII. Quod jugum vetus evacuaretur, et jugum novum daretur. 686
    Cap. XIV. Quod pastores veteres cessaturi essent, et novi inciperent. Ibid.
    Cap. XV. Quod domus et templum Dei Christus futurus esset, et cessaret templum vetus, et novum inciperet. Ibid.
    Cap. XVI. Quod sacrificium vetus evacuaretur et novum celebraretur. 687
    Cap. XVII. Quod sacerdotium vetus cessaret, et novus sacerdos veniret, qui in aeternum futurus esset. Ibid.
    Cap. XVIII. Quod propheta alius sicut Moyses promissus sit, scilicet qui testamentum novum daret, et qui magis audiri deberet. 688
    Cap. XIX. Quod duo populi praedicti sint, major et minor. id est vetus Judaeorum, et novus qui esset ex nobis futurus. Ibid.
    Cap. XX. Quod Ecclesia, quae prius sterilis fuerat, plures filios habitura esset ex gentibus, quam quot synagoga ante habuisset. Ibid.
    Cap. XXI. Quod Gentes magis in Christum crediturae essent. 689
    Cap. XXII. Quod panem et calicem Christi et omnem gratiam ejus amissuri essent Judaei, nos vero accepturi, et quod Christianorum novum nomen benediceretur in terris. 693
    Cap. XXIII. Quod ad regnum coelorum magis Gentes quam Judaei perveniant. 694
    Cap. XXIV. Quod solo hoc Judaei accipere veniam possint delictorum suorum, si sanguinem Christi occisi baptismo ejus abluerint, et in Ecclesiam transeuntes, praeceptis ejus obtemperarint. Ibid.

LIBER SECUNDUS.
    Caput primum. Christum primogenitum esse, et ipsum esse sapientiam Dei, per quem omnia facta sunt. 695
    Cap. II. Quod sapientia Dei Christus est, et de sacramento incarnationis ejus et passionis et calicis et altaris, et Apostolorum qui missi praedicaverunt. 697
    Cap. III. Quod Christus idem sit et Sermo Dei. 698
    Cap. IV. Quod idem Christus idem sit manus et brachium Dei. Ibid.
    Cap. V. Quod idem Angelus et Deus. 699
    Cap. VI. Quod Deus Christus. 700
    Cap. VII. Quod Christus Deus venturus esset illuminator et salvator generis humani. 702
    Cap. VIII. Quod cum a principio Filius Dei fuisset, generari denuo haberet secundum carnem. 703
    Cap. IX. Quod hoc futurum esset signum nativitatis ejus ut de virgine nasceretur homo et Deus, hominis et Dei filius. 704
    Cap. X. Quod homo et Deus Christus ex utroque genere concretus, ut mediator esse inter nos et Patrem posset. Ibid.
    Cap. XI. Quod de semine David secundum carnem nasci haberet. 705
    [Col. 1244] Cap. XII. Quod in Bethlehem nasceretur. 706
    Cap. XIII. Quod humilis in primo adventu suo veniret. 707
    Cap. XIV. Quod ipse sit justus quem Judaei occisuri essent. 708
    Cap. XV. Quod ipse dictus sit ovis et agnus, qui occidi haberet. Et de sacramento passionis. Ibid.
    Cap. XVI. Quod idem et lapis dictus sit. 710
    Cap. XVII. Quod deinde idem lapis mons fieret et impleret totam terram. 712
    Cap. XVIII. Quod in novissimis temporibus idem mons manifestaretur, super quem Gentes venirent, et in quem justi ascenderent. Ibid.
    Cap. XIX. Quod ipse sit sponsus, Ecclesiam habens sponsam, de qua filii spiritaliter nascerentur. 713
    Cap. XX. Quod cruci illum fixuri essent Judaei. 714
    Cap. XXI. Quod in passione crucis et signo virtus omnis sit et potestas. 715
    Cap. XXII. Quod in hoc signo crucis salus sit omnibus qui in frontibus notentur. 716
    Cap. XXIII. Quod medio die in passione ejus tenebrae futurae essent. Ibid.
    Cap. XXIV. Quod a morte non vinceretur, nec apud inferos remansurus esset. Ibid.
    Cap. XXV. Quod ab inferis tertio die resurgeret. 717
    Cap. XXVI. Quod cum resurrexisset, acciperet a Patre omnem potestatem, et potestas ejus aeterna sit. Ibid.
    Cap. XXVII. Quod perveniri non possit ad Deum Patrem nisi per Filium ejus, Jesum Christum. 718
    Cap. XXVIII. Quod ipse judex venturus sit. 719
    Cap. XXIX. Quod ipse sit rex in aeternum regnaturus. 720
    Cap. XXX. Quod ipse sit et judex ex rex. 722
    LIBER TERTIUS. 723
    Caput primum. De bono operis et misericordiae. Ibid.
    Cap. II. In opere et eleemosynis, etiamsi per mediocritatem minus fiat, ipsam voluntatem satis esse. 732
    Cap. III. Agapem et dilectionem fraternam religiose et firmiter exercendam. 733
    Cap. IV. In nullo gloriandum, quando nostrum nihil sit. 734
    Cap. V. Humilitatem et quietem in omnibus tenendam. 736
    Cap. VI. Bonos quosque et justos plus laborare, sed tolerare debere, quia probantur. Ibid.
    Cap. VII. Non contristandum Spiritum sanctum quem accepimus. 736
    Cap. VIII. Iracundiam vincendam esse, ne cogat delinquere. 737
    Cap. IX. Invicem se fratres sustinere debere. Ibid.
    Cap. X. In Deum solum fidendum, et in ipso gloriandum. Ibid.
    Cap. XI. Eum qui fidem consecutus est, exposito priore homine, coelestia tantum et spiritalia cogitare debere nec attendere ad saeculum, cui jam renuntiavit. 738
    Cap. XII. Non jurandum 741
    Cap. XIII. Non maledicendum. Ibid.
    Cap. XIV. Numquam mussitandum, sed circa omnia quae accidunt benedicendum Deum. 742
    Cap. XV. Ad hoc tentari homines a Deo ut probentur. Ibid.
    Cap. XVI. De bono martyrii. 743
    Cap. XVII. Minora esse quae in saeculo patimur quam sit praemium quod promissum est. 745
    Cap. XVIII. Dilectioni Dei ac Christi nihil praeponendum. 746
    Cap. XIX. Voluntati, non nostrae, sed Dei, obtemperandum. Ibid.
    Cap. XX. Fundamentum et firmamentum spei et fidei esse timorem 747
    Cap. XXI. Non temere de altero judicandum. 750
    Cap. XXII. Accepta injuria, remittendum et ignoscendum. Ibid.
    Cap. XXIII. Vicem malis non reddendam. Ibid.
    Cap. XXIV. Non posse ad Patrem perveniri nisi per Christum. Ibid.
    Cap. XXV. Ad regnum Dei, nisi baptizatus et renatus quis fuerit, pervenire non posse. Ibid.
    Cap. XXVI. Parum esse baptizari et Eucharistiam accipere, nisi quis factis et opere proficiat. 751
    Cap. XXVII. Baptizatum quoque gratiam perdere quam consecutus sit, nisi innocentiam servet. Ibid.
    Cap. XXVIII. Non posse in Ecclesia remitti ei qui in Deum deliquerit. Ibid.
    Cap. XXIX. De odio nominis ante praedictum. 752
    Cap. XXX. Quod quis Deo voverit, cito reddendum. Ibid.
    Cap. XXXI. Eum qui non crediderit jam judicatum esse. 753
    [Col. 1245] Cap. XXXII. De bono virginitatis et continentiae. 753
    Cap. XXXIII. Nihil Patrem judicare, sed Filium, et Patrem ab eo non honorificari a quo non honorificetur Filius. 754
    Cap. XXXIV. Fidelem gentiliter vivere non oportere. 755
    Cap. XXXV. Deum ad hoc patientem esse, ut nos poeniteat peccati nostri et reformemur. Ibid.
    Cap. XXXVI. Mulierem ornari saeculariter non debere. Ibid.
    Cap. XXXVII. Fidelem non oportere ob alia delicta nisi ob nomen solum puniri. 756
    Cap. XXXVIII. Servum Dei innocentem esse debere, ne incidat in poenam saecularem. Ibid.
    Cap. XXXIX. Datum nobis esse exemplum vivendi in Christo. Ibid.
    Cap. XL. Non jactanter nec tumultuose operandum. 757
    Cap. XLI. Inepte et scurriliter non loquendum. Ibid.
    Cap. XLII. Fidem in totum prodesse, et tantum nos posse quantum credimus. Ibid.
    Cap. XLIII. Posse eum statim consequi qui vere crediderit. 758
    Cap. XLIV. Fideles inter se disceptantes non debere gentilem judicem experiri. Ibid.
    Cap. XLV. Spem futurorum esse, et ideo fidem circa ea quae promissa sunt patientem esse debere. Ibid.
    Cap. XLVI. Mulierem in ecclesia tacere debere. Ibid.
    Cap. XLVII. Delicto et merito nostro fieri ut laboremus, nec Dei opem in omnibus sentiamus. 759
    Cap. XLVIII. Non foenerandum. Ibid.
    Cap. XLIX. Inimicos quoque diligendos. Ibid.
    Cap. L. Sacramentum fidei non esse profanandum. 760
    Cap. LI. Quod nemo in opere suo extolli debeat. Ibid.
    Cap. LII. Credendi vel non credendi libertatem in arbitrio positam. Ibid.
    Cap. LIII. Dei arcana perspici non posse, et idcirco fidem nostram simplicem esse debere. Ibid.
    Cap. LIV. Neminem sine sorde et sine peccato esse. 761
    Cap. LV. Non hominibus, sed Deo, placendum. Ibid.
    Cap. LVI. Deum nihil latere ex his quae geruntur. Ibid.
    Cap. LVII. Fidelem emendari et reservari. 762
    Cap. LVIII. Neminem contristari morte debere, cum sit in vivendo labor et periculum, in moriendo pax et resurgendi securitas. Ibid.
    Cap. LIX. De idolis quae gentiles deos putant. 763
    Cap. LX. Ciborum nimiam concupiscentiam non appetendam. 766
    Cap. LXI. Possidendi concupiscentiam et pecuniam non appetendam. Ibid.
    Cap. LXII. Matrimonium cum gentilibus non jungendum. 767
    Cap. LXIII. Grave delictum esse fornicationis. 768
    Cap. LXIV. Quae sint carnalia quae mortem pariant, et quae spiritalia quae ad vitam ducant. Ibid.
    Cap. LXV. Omnia delicta in Baptismo deponi. 769
    Cap. LXVI. Disciplinam Dei in ecclesiasticis praeceptis observandam. Ibid.
    Cap. LXVII. Praedictum quod disciplinam sanam aspernaturi essent. Ibid.
    Cap. LXVIII. Recedendum ab eo qui inordinate et contra disciplinam vivat. 770
    Cap. LXIX. Non in sapientia mundi nec in eloquentia esse regnum Dei, sed in fide crucis et virtute conversationis. Ibid.
    Cap. LXX. Parentibus obsequendum. Ibid.
    Cap. LXXI. Patres quoque asperos circa filios esse non oportet 771
    Cap. LXXII. Servos, cum crediderint, plus dominis carnalibus servire debere. Ibid.
    Cap. LXXIII. Item dominos mitiores esse debere. Ibid.
    Cap. LXXIV. Viduas probatas quasque honorandas. Ibid.
    Cap. LXXV. Suorum, et maxime fidelium, curam plus unumquemque habere debere. Ibid.
    Cap. LXXVI. Majorem natu non temere accusandum. Ibid.
    Cap. LXXVII. Peccantem publice objurgandum. 772
    Cap. LXXVIII. Cum haereticis non loquendum. Ibid.
    Cap. LXXIX. Innocentiam fidenter petere et impetrare. Ibid.
    Cap. LXXX. Nihil licere diabolo in hominem, nisi Deus permiserit. Ibid.
    Cap. LXXXI. Mercedem mercenario cito reddendam. Ibid.
    Cap. LXXXII. Non augurandum. Ibid.
    Cap. LXXXIII. Cirrum in capite non habendum. 773
    Cap. LXXXIV. Non vellendum. Ibid.
    Cap. LXXXV. Surgendum cum episcopus aut presbyter veniat. Ibid.
    [Col. 1246] Cap. LXXXVI. Schisma non faciendum, etiamsi in una fide et in eadem traditione permaneat qui recedit. 773
    Cap. LXXXVII. Fideles simplices cum prudentia esse debere. Ibid.
    Cap. LXXXVIII. Fratrem non circumveniendum. Ibid.
    Cap. LXXXIX. Subito venire finem mundi. 774
    Cap. XC. Uxorem a viro non recedere, aut si recesserit, innuptam manere. Ibid.
    Cap. XCI. Tantum unumquemque tentari quantum potest sustinere. Ibid.
    Cap. XCII. Non quicquid licet esse faciendum. Ibid.
    Cap. XCIII. Praedictum quod haereses futurae essent. Ibid.
    Cap. XCIV. Cum timore et honore Eucharistiam accipiendam. Ibid.
    Cap. XCV. Bonis convivendum, malos autem vitandos. 775
    Cap. XCVI. Factis, non verbis, operandum. Ibid.
    Cap. XCVII. Ad fidem et ad consecutionem properandum esse. Ibid.
    Cap. XCVIII. Catecuminum peccare jam non debere. 776
    Cap. XCIX. Judicium secundum tempora futurum, aequitatis ante Legem, vel Legis post Moysen. Ibid.
    Cap. C. Gratiam Dei gratuitam esse debere. Ibid.
    Cap. CI. Spiritum sanctum in igne frequenter apparuisse. Ibid.
    Cap. CII. Correptionem bonos quoque libenter audire debere. Ibid.
    Cap. CIII. A multiloquentia temperandum. 777
    Cap. CIV. Non mentiendum Ibid.
    Cap. CV. Frequenter emendandos qui delinquunt in domestico ministerio. Ibid.
    Cap. CVI. Injuria accepta patientiam tenendam, et ultionem Deo relinquendam. Ibid.
    Cap. CVII. Non detrahendum. Ibid.
    Cap. CVIII. Non esse proximo insidiandum. Ibid.
    Cap. CIX. Infirmos visitandos. Ibid.
    Cap. CX. Susurrones maledictos esse. Ibid.
    Cap. CXI. Sacrificia malorum acceptabilia non esse. 778
    Cap. CXII. Gravius judicari de his qui in saeculo plus habuerint potestatis. Ibid.
    Cap. CXIII. Viduas et pupillos protegi oportere. Ibid.
    Cap. CXIV. Dum in carne est, quis exomologesin tacere debere. Ibid.
    Cap. CXV. Adulationem perniciosam esse. Ibid.
    Cap. CXVI. Plus ab eo diligi Deum cui in Baptismo plura peccata dimittuntur. Ibid.
    Cap. CXVII. Fortem congressionem esse adversus diabolum, et ideo fortiter nos stare debere, ut possimus vincere. 779
    Cap. CXVIII. De antichristo, quod in homine veniat. Ibid.
    Cap. CXIX. Grave fuisse jugum Legis quod a nobis abjectum est, et leve esse jugum Domini quod a nobis susceptum est. 780
    CXX. Orationibus insistendum. Ibid.
    LIBER DE SPECTACULIS.---Agit primum auctor adversus illos qui spectacula gentilium publica Scripturarum auctoritate vindicare nitebantur, et quamquam nusquam disertis Scripturae verbis prohibita sint, damnata tamen idololatriae interdicto hinc probat, quod nullum non spectaculi genus idolis consecratum sit. Deinde, per singula ludorum genera, quae sint in spectando pericula, paulo latius quam Epistola secunda ad Donatum prosequitur, et praesertim eorum quibus »obscoenitatis, inquit, magisterium traditur simulacris libidinis.« Postremo spectacula christiano homine digna, quibus merito oblectare se debeat, paucis recenset. Imitatus haud dubie librum Tertulliani de Spectaculis, quem alicubi et graece et latine se scripsisse ille indicat, tam refertum iis omnibus quae ad hoc institutum faciunt, ut commentarii loco esse possit dum de spectaculorum diversitate agendum est. 779
    LIBER DE LAUDE MARTYRII.---Laudem martyrii sublimi dicendi genere prosequitur, tria potissimum toto libro late pertractans: quid nempe sit, quantum sit, et cui rei prosit. Pulchris interim similitudinibus et argumento a quotidianis funeribus sumpto, ad mortem pro Christo lubenter obeundam hortatur. Jam inter virtutes martyrii enumerat, quod universi doloris expertes martyres Domini propitiatio coronet, ita ut in eos non competat illud Christi, usque quadrantem ultimum reddere. Praemii vero loco proponit, tum a gehennae metu securitatem, tum vitae aeternae consecutionem, paucis poetico quodam more utraque describens, deinde quod quibusdam sit coronae loco martyrium, aliis qui sanguine suo lavantur peccatorum redemptio. Postremo, ubi Scripturis aliquot ad confessionem nominis Christi, eos animavit, ut sui memores sint rogat, cum in eis Dominus martyrium coeperit honorare, utpote quibus petentibus non [Col. 1247] negare credatur Dominus. 787
    AD GENUINA S. CYPRIANI OPERA APPENDICES.
    Prolegomena de scriptis sancti Cypriani operibus dubiis, deperditis, atque eidem suppositis, auct. D. Lumper. 803
    Articulus primus.---Divi Cypriani opera dubia. Ibid.
    Articulus II.---Divo Cypriano supposita opera. 811
    Articulus III.---De quibusdam S. Cypriani operibus deperditis. 817
    APPENDIX PRIMA.---OPUSCULA DUBIA. 819
    Liber de Disciplina et Bono pudicitiae. Epistola ignoti auctoris. Ibid.
    Monitum de paulo infra rejecta exhortatione ad poenitentiam. 821
    APPENDIX SECUNDA.---OPUSCULA SUPPOSITA. 827
    Liber de Aleatoribus. Tractatus perperam Cypriano adscriptus. Ibid.
    De Singularitate Clericorum. Tractatus Cypriano perperam adscriptus, necnon Augustino et Origeni juxta quosdam. 835
    De duodecim Abusionibus saeculi. Tractatus perperam Cypriano et Augustino adscriptus. 869
    Liber de duplici Martyrio. 881
    Oratio Cypriani Antiocheni pro martyribus. 905
    Oratio Cypriani Antiocheni quam sub die passionis suae dixit. Ibid.
    De montibus Sina et Sion. Tractatus ignoti auctoris adversus Judaeos. 909
    Tractatus adversus Judaeos, qui insecuti sunt Dominum nostrum Jesum Christum, incerto auctore. 919
    Coena, Cypriano falso inscripta. 925
    De revelatione capitis Beati Joannis Baptistae. 931
    De Pascha computus. 937
    APPENDIX TERTIA. 973
    Dissertatio de Cypriani libris ad Demetrianum, et de Idolorum Vanitate. Ibid.
    Caput primum.---De libro ad Demetrianum. Ibid.
    Articulus primus.---Analysis hujus libri. Ibid.
    Art. II.---Ostenditur Cyprianum Carthaginis episcopum et martyrem esse verum hujus libri parentem; quis ille, et utrum primus in Africa martyr fuerit. 976
    Art. III.---De hujus libri titulo, et utrum contra solum Demetrianum scriptus sit. 978
    Art. IV.---Quis fuerit Demetrianus, ad quem hic liber directus fuit, an proconsul aut inferioris ordinis judex. 979
    Art. V.---Quibus rationibus Cyprianus ad hunc librum scribendum et divulgandum compulsus sit. 981
    Caput II.---De hujus libri argumento, aetate, codicibus manuscriptis, editionibus et quorumdam notis. 983
    Articulus primus.---De hujus lucubrationis argumento, et utrum Cyprianus suscepeto vindicis Christianae religionis officio non plene, sicut contendit Lactantius, satisfecerit. 984
    Art. II.---De libri hujus aetate. 986
    Art. III.---De libri hujus codicibus manuscriptis. 987
    Art. IV.---De libri hujus editionibus. 988
    Art. V.---De variis in hunc librum annotationibus. 989
    Caput III.---Novae in hunc librum observationes. 991
    Articulus primus.---De sacrae Scripturae auctoritate, et quibusdam illius locis. Ibid.
    Art. II.---Quomodo Cyprianus Deum existere demonstret ex recta humani corporis statura, ex solis et aliarum rerum creatione, atque ex publica daemonum, a Christianis ex obsessis corporibus ejectorum, confessione. 992
    Art. III.---Credendum Christo, qui sanguinis pretio hominem sacro baptismate regenerat, de duplici mortis illius signo; de poenitentia, ac quo sensu nemini, hanc vitam agenti, sera esse dicatur. 995
    Art. IV.---Utrum Cyprianus ignes purgatorios negaverit, quam diserte asserat aeternas fore poenas damnatorum, quorum brevis oculorum fructus perpetua visione pensabitur, ac quam variis et horrendis cruciatibus Christiani ab his excarnificati fuerint. 996
    Art. V.---Quanta iniquitate ethnici condemnaverint Christianos, nec defensos, nec auditos; quam mirabilis [Col. 1248] fuerit eorum, quorum numerus semper augebatur, patientia, et quos Deus ultus est ruinis Regum, jacturis opum, dispendio militum, ac diminutione castrorum. 998
    Caput IV.---Expenduntur Cypriani argumenta, quibus Demetrianum aliosque gentiles refellit, qui Christianos publicarum belli, famis, et pestis calamitatum, causam esse criminabantur. 1000
    Articulus primus.---Primum Cypriani argumentum ex mundi senio desumptum examinatur. Ibid.
    Art. II.---Quam luculenter Cyprianus demonstret publicas calamitates non ideo accidisse, quia Christiani verum Deum venerabantur, sed quia ethnici falsos colebant deos, et aliorum gravissimorum criminum rei erant, ubi de servorum poenis. 1001
    Art. III.---Quando Cyprianus probaverit neutiquam Christianos, sed Gentiles bellorum fuisse causam. 1004
    Art. IV.---Qua ratione Cyprianus ostendat non Christianos, sed Gentiles sterilitatis et famis esse causam. 1005
    Art. V.---Tantum abesse ut ethnici Deum, eorum criminibus offensum, curaverint pestis tempore placare, quin potius illum gravioribus flagitiis irritaverint. 1006
    Art. VI.---Quanta misericordiae opera Christiani exhibuerint quibuslibet peste infectis morientibus ac mortuis. 1008
    Art. VII.---Cur Christiani, plane innocentes, iisdem publicis calamitatibus, ac scelerati Gentiles affligebantur. 1009
    Caput V.---De Cypriani libro de Idolorum Vanitate. 1011
    Articulus primus.---Analysis hujus libri. Ibid.
    Art. II.---De hujus libri auctore, titulo, integritate, argumento; et cur aliquando epistolae nomine inscribatur. 1013
    Art. III.---Quo tempore, et quam festinanter hic liber a Cypriano scriptus fuerit. 1016
    Art. IV.---De hujus libri manuscriptis et editis codicibus ac variorum in illum notis. 1017
    Caput VI.---Novae in hunc librum observationes. 1019
    Articulus primus.---De iis quae Cyprianus ex Tertulliano et Minucio Felice excerpsit, ac quomodo duobus aliis in libris ea sacrae Scripturae testimoniis probaverit, quae in isto de Judaeis, Christianis, et Christo Domino breviter enarrat. Ibid.
    Art. II.---Quam luculenter Cyprianus asserat orthodoxum de suprema Christi divinitate, et sanctissimae Trinitatis mysterio documentum. 1020
    Art. III.---De Christo homine, ac quo sensu dici potuerit: Spiritus sanctus carne induitur. 1022
    Art. IV.---De idololatriae origine, et ridiculis quibusdam Romanorum diis, in dubio aut noto hujus libri fragmento notatis, ac de crudeli consulum romanorum initio. 1024
    Sancti Cypriani carmen ad Felicem de resurrectione mortuorum. 1025
    Observatio praevia D. Edm. Martene. Ibid,
    Carmen. 1027
    APPENDIX QUARTA. 1033
    Oxoniensis editionis selectae in Cyprianum notae. Ibid.
    Epistolae. Ibid.
    Ad Donatum liber de Gratia Dei. 1086
    De Idolorum Vanitate liber. 1091
    Testimoniorum ad Quirinum adversus Judaeos praefatio in duos libros priores. 1094
    Testimoniorum liber primus. 1095
    Testimoniorum liber secundus. 1098
    Testimoniorum liber tertius. 1103
    De Habitu Virginum. 1110
    De Unitate Ecclesiae liber. 1113
    De Lapsis. 1116
    De Oratione Dominica. 1123
    De Mortalitate. 1126
    De Exhortatione martyrii. 1128
    Jos. Mart. Routhii selectae in quosdam Cypriani libros notae. 1149
    Appendicis primae continuatio. Exhortatio ad poenitentiam cum dissertatione Joh. Trombellii. 1153
    Index rerum. 1189




FINIS TOMI QUARTI.
